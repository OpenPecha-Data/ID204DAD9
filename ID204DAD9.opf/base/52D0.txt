༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W1KG14136
ImageGroup:
11KG14327
LCCN:
n/a
ISBN:
9789380359526, 9789380359533
Title:
བྱ་རྒྱུད་དོན་གསལ་མཁས་པའི་དགའ་སྟོན།
Author:
bya rgyud don gsal mkhas pa'i dga' ston/
ཡེ་ཤེས་རྒྱལ་མཚན་
ye shes rgyal mtshan
n/a
Descriptor:
Original Publication:
nang chos deb phreng /;7-8
dharamsala, h.p.
Place:
Publisher:
library of tibetan works and archives
Date:
2012
Volume:
1
Total Volumes:
2
TBRC Pages:
12
Introductory Pages:
n/a
Text Pages:
n/a
Scanning Information:
Scanned at M/S Satluj Infotech Images, E-45, Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
st., New York, NY 10011, U.S.A 2006. Comments: 4/2013



༧
ནང་ཆོས་དེབ་ཕྲེང་།
བྱ་རྒྱུད་དོན་གསལ་མཁས་པའི་
དགའ་སྟོན།
སྟོད་ཆ།
༄༅། །ཡོངས་འཛིན་ཡེ་ཤེས་རྒྱལ་མཚན་དཔལ་བཟང་པོ། །
ཡོངས་འཛིན་ཡེ་ཤེས་རྒྱལ་མཚན།



ནང་ཆོས་དེབ་ཕྲེང་། -
༄༅། །ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་
བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན་
ཞེས་བྱ་བ་བཞུགས་སོ།།
སྟོད་ཆ།
ཡོངས་འཛིན་དཀའ་ཆེན་ཡེ་ཤེས་རྒྱལ་མཚན།
བོད་ཀྱི་དཔེ་མཛོད་ཁང་།



© 2012, Library of Tibetan Works & Archives.
All rights reserved
༄༅། །བྱ་རྒྱུད་མཁས་པའི་དགའ་སྟོན་
Series title: Nang chos deb phreng Vol. 7
Volume title: Bya rgyud mkhas pa'i dga'ston
Author: Yongs ‘dzin dka'chen ye shes rgyal mtshan
Subject: Sādhana of Mahakarunika according to Kriya
tantra
ISBN: 978-93-80359-52-6
Published by Library of Tibetan Works & Archives, Dharam-
sala and printed at VEE ENN PRINT-O-PAC, A-5, Flatted
Factory Complex, Okhla Industrial Estate, Ph-III, New
Delhi-110020



དཀར་ཆག
V
༡ དཔར་སྐྲུན་གསལ་བཤད།
༢ སྔོན་བརྗོད།།
༣ ཡོངས་འཛིན་པཎྜི་ཏ་ཡེ་ཤེས་རྒྱལ་མཚན་དཔལ་བཟང་པོའི་རྣམ་ཐར་
I
མདོར་བསྡུས།
xi
༡
་་་་་་༡
༨༩
༨༩
སྐབས་དང་པོ།
༡ མཆོད་བརྗོད།
༢ རང་དང་གཞན་གྱི་དོན་ཆེན་པོའི་གནས་ལ་དཔྱོད་པ།
༣ ཐུབ་པས་ཇི་ལྟར་གསུང་ཚུལ་དང་། འཕགས་ཡུལ་དུ་ཇི་ལྟར་དར་ཚུལ།་་་༌་༢༢
སྐབས་གཉིས་པ།
༡ སྤྱིར་བོད་ཡུལ་དུ་ཆོས་དར་ཚུལ།
༢ ཐུགས་རྗེ་ཆེན་པོའི་ཆོས་སྐོར་རྣམས་ལོ་པཎ་གང་དང་གང་གིས་བསྒྱུར་ཚུལ།༡༣༡
སྐབས་གསུམ་པ།
༡ བླ་མ་གཅིག་ནས་གཅིག་ཏུ་བརྒྱུད་པའི་རྣམ་ཐར།
སྐབས་བཞི་པ།
༡ ལམ་ཐུན་མོང་བས་རྒྱུད་སྦྱོང་བ།།
༢ སྔགས་ཀྱི་འཇུག་སྒོ་དབང་རྣམ་པར་དག་པས་རྒྱུད་སྣོད་རུང་དུ་བྱ་བ།་་་་་ ༢༥༤
༣ དབང་ཐོབ་ནས་དངོས་གྲུབ་ཀྱི་རྩ་བ་དམ་ཚིག་དང་སྡོམ་པ་དག་པར་བྱ་ཚུལ།་༢༧༠
༤ གང་དུ་ཉམས་སུ་བླང་བའི་གནས
ཨ༡༣༩
་་་༡༣༩
༢༣༡
་་་་༢༣༡
༤
་་་་་༣༣༣



དཔར་སྐྲུན་གསལ་བཤད།
།ལོ་ཤས་གོང་ནས་ཚེ་མཆོག་གླིང་དགོན་པའི་འཛིན་སྐྱོང་ནས་འདི་གར་
ཡོངས་འཛིན་དཀའ་ཆེན་ཡེ་ཤེས་རྒྱལ་མཚན་གྱིས་མཛད་པའི་ཐུགས་རྗེ་ཆེན་
པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་
དགའ་སྟོན་ཞེས་བྱ་བ་འདི་ཉིད་དེང་གི་ཆར་བྱ་རྒྱུད་ཀྱི་སློབ་གཉེར་དང་ཉམས་
བཞེས་གནང་མཁན་རྣམས་ལ་ཤིན་ཏུ་མཁོ་ཆེ་ལ་དཀོན་པའི་གནས་སྟངས་སུ་
བཞུགས་པའི་རྒྱུ་མཚན་དང་བཅས་ཏེ་བོད་ཀྱི་དཔེ་མཛོད་ཁང་ལ་འདི་ཉིད་དཔར་
སྐྲུན་དགེ་སྐུལ་བྱུང་དོན་བཞིན་འདི་གའི་དབུས་སྤྱི་ཁྱབ་འགན་འཛིན་དགེ་བཤེས་
ལྷག་རྡོར་མཆོག་ནས་དེ་ལྟར་ལགས་ན་དཔར་སྐྲུན་འཐུས་པའི་ཆོག་མཆན་བཀའ་
འཁྲོལ་ཐོབ་སྟེ་ད་ལམ་ནང་ཆོས་དེབ་ཕྲེང་བདུན་པ་དང་བརྒྱད་པར་དཔར་དུ་བསྐྲུན་
པ་ལགས་སོ།།
བྱིན་རླབས་ཀྱི་ཚན་ཁ་ཤིན་ཏུ་ཆེ་བ་འཕགས་པ་ཐུགས་རྗེ་ཆེན་པོའི་རྣལ་
འབྱོར་འདི་ལ་བོད་འབངས་ཚང་མ་མོས་བློ་ཆེ་བས་ཀུན་ལ་ཐུགས་ཕན་གསོས་ཤིང་
གཟིགས་བདེ་ཡོང་རྒྱུ་སོགས་ལེགས་ཚོགས་ཀྱི་སྒོ་དུ་མར་དམིགས་ཏེ། ད་ལམ་
གསུང་འབུམ་པོད་ ༼ཏ༽ པའི་ནང་བཞུགས་པའི། ཐུགས་རྗེ་ཆེན་པོའི་སྒྲུབ་ཐབས་
ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན་ལས།
སྐབས་དང་པོར་སྟོན་པས་ཇི་ལྟར་གསུང་ཚུལ་དང་། འཕགས་པའི་ཡུལ་དུ་ཇི་ལྟར་
དར་ཚུལ། སྐབས་གཉིས་པར་བོད་ཡུལ་དུ་ཇི་ལྟར་དར་ཚུལ། སྐབས་གསུམ་པར་



vi རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
བླ་མ་གོང་མ་གཅིག་ནས་གཅིག་ཏུ་བརྒྱུད་པའི་ལོ་རྒྱུས་དང་། དེ་དག་གི་རྣམ་ཐར།
སྐབས་བཞི་པར་ལམ་ཐུན་མོང་བས་རྒྱུད་སྦྱངས་ཤིང་། རྣམ་པར་དག་པའི་དབང་གིས་
རྒྱུད་སྨིན་པར་བྱས་ནས་དམ་ཚིག་དང་སྡོམ་པ་ཇི་ལྟར་བསྲུང་ཚུལ། སྐབས་ལྔ་པར་བྱ་
རྒྱུད་ཀྱི་ལམ་གྱི་རིམ་པ་སྤྱིར་བསྟན་པ། སྐབས་དྲུག་པར་སྒྲུབ་ཐབས་དངོས་གཞི་སྨྱུང་
བར་གནས་པའི་ཆོ་ག་དང་བཅས་པ་བཤད་པ། སྐབས་བདུན་པར་དགེ་སློང་མ་དཔལ་
མོས་མཛད་པའི་ཐུགས་རྗེ་ཆེན་པོར་བསྟོད་པའི་དོན་བྱེ་བྲག་ཏུ་བཤད་པ།
དེ་བཞིན་དུ་པོད་ ༼ཏ༽ པའི་ནང་བཞུགས་པའི། སྨྱུང་གནས་བླ་བརྒྱུད་
གསོལ་འདེབས། མཆོད་ཕྲེང་། སྨོན་ལམ་དང༌། ཐུགས་རྗེ་ཆེན་པོ་བཅུ་གཅིག་ཞལ་
གྱི་སྒྲུབ་ཐབས་སྨྱུང་བར་གནས་པའི་ཆོ་ག་བདག་མདུན་བུམ་གསུམ་ཆ་ལག་ཚང་བ།
དཔལ་མོ་ལུགས་ཀྱི་ཐུགས་རྗེ་ཆེན་པོ་བཅུ་གཅིག་ཞལ་གྱི་དབང་ཆོག །ཐུགས་རྗེ་ཆེན་
པོ་བཅུ་གཅིག་ཞལ་གྱི་ཞི་བའི་སྦྱིན་སྲེག །ཐུགས་རྗེ་ཆེན་པོ་ཞལ་བཅུ་གཅིག་པའི་རྗེས་
གནང་གི་ཆོ་ག །ཐུགས་རྗེ་ཆེན་པོ་བཅུ་གཅིག་ཞལ་དཔལ་མོ་ལུགས་ཀྱི་དཀྱིལ་འཁོར་
དུ་དབང་བསྐུར་བའི་ཆོ་ག་སྟ་གོན་དང་བཅས་པ་ད་ལམ་ནང་ཆོས་དེབ་ཕྲེང་བདུན་པ་
དང་བརྒྱད་པ་སྟེ་སྟོད་སྨད་གཉིས་ཀྱི་ནང་དུ་ཐུགས་རྗེ་ཆེན་པོའི་སྒྲུབ་ཐབས་ཀྱི་ཆོས་
སྐོར་རྣམས་ཕྱོགས་གཅིག་ཏུ་བཞུགས་སུ་གསོལ་ཡོད།།
བོད་ཀྱི་དཔེ་མཛོད་ཁང་ནི་༧གོང་ས་༧སྐྱབས་མགོན་ཆེན་པོ་མཆོག་གི་ཐད་ཀའི་
ལམ་སྟོན་འོག་དེབ་སྐྱེལ་བྱས་པའི་རང་སྐྱོང་ཚོགས་པ་ཞིག་ཡིན་ཞིང་། དབུས་བོད་
མིའི་སྒྲིག་འཛུགས་ཀྱི་ཁོར་ཡུག་ནང་ཆགས་ཡོད། བོད་ཀྱི་རིག་གཞུང་སླར་གསོ་དང་།
སྲུང་སྐྱོབ། ཉར་ཚགས། གོང་འཕེལ་བཅས་གཏོང་ཕྱིར་ཕྱི་ལོ་ ༡༩༧༠ ལོར་གསར་
འཛུགས་ཞུས། མི་ལོ་དེ་དག་གི་རིང་བོད་ཀྱི་དཔེ་མཛོད་ཁང་ནས་སྙིགས་རུས་ཆེན་
པོས་ཕྱོགས་གང་ཅིའི་ཐད་ཡར་རྒྱས་བཏང་བ་དང་མི་རྣམས་ཀྱི་བརྩི་མཐོང་དང་ཡི་



དཔར་སྐྲུན་གསལ་བཤད། vii
རང་ཆེན་པོ་ཐོབ། དེང་གི་ཆར་བོད་ཀྱི་དཔེ་མཛོད་ཁང་ནི་རྒྱལ་སྤྱིའི་ནང་ཤེས་ཡོན་
བསྟི་གནས་རྩེ་ཕུད་གཅིག་དང་ལྷག་པར་དུ་ནང་ཆོས་དང་བོད་རིག་པའི་ཐོག་རིགས་
གཅིག་རྐང་འཛིན་གྱི་ཐོག་ནས་རྒྱ་ཆེ་བའི་དཔྱད་གཞིའི་ཐོན་ཁུངས་མཁོ་སྤྲོད་བྱེད་པ་
དང་། ཉིན་རེ་ལས་མ་བསྡད་པར་འཛམ་གླིང་ཡུལ་གྲུ་གང་ས་ནས་མཁས་དབང་དང་།
ཉམས་ཞིབ་པ། སློབ་ཕྲུག །ལྟ་སྐོར་བ་སོགས་སྐྱེ་བོ་མང་པོའི་ཡིད་དབང་འཕྲོག་སྟེ་
གཟེངས་སུ་ཐོན་པའི་བསྟི་གནས་ཤིག་ཏུ་གྱུར་ཡོད།།
གཞན་ཡང་བོད་ཀྱི་དཔེ་མཛོད་ཁང་གིས་བོད་ཀྱི་རིག་དངོས་སྒྱུ་རྩལ་དང་།
སྐུ་བརྙན། ཕྱག་དཔེ། ཞལ་ཐང་། འདྲ་པར་དང་། དེ་མིན་བོད་ཀྱི་རིག་གཞུང་
གི་ཁྱད་ཆོས་སུ་གྱུར་པའི་ཤུལ་རྫས་ཀྱི་བང་མཛོད་ཅིག་གི་ཐོག་ནས་ལེགས་སྐྱེས་
ཕུལ་དང་འབུལ་བཞིན་མཆིས། འདི་ནི་དཔེ་མཛོད་ཁང་དང་། འགྲེམས་སྟོན་ཁང་།
ཡིག་མཛོད་ཁང་གཅིག་པུ་མིན་པར་ད་དུང་རིག་གཞུང་དང་ཤེས་ཡོན་གྱི་རྒྱུན་
གཏན་སློབ་སྦྱོང་སྤྲོད་པ་དང་། བགྲོ་གླེང་ཚོགས་འདུ། ལྷན་ཚོགས། ཟབ་སྦྱོང་།
གཏམ་བཤད་བཅས་བྱ་ཡུལ་གྱི་ཤེས་ཡོན་བསྟི་གནས་ཆེན་པོ་ཞིག་ཡིན། དེ་བཞིན་
མཁས་དབང་དང་། ཉམས་ཞིབ་པ། སློབ་ཕྲུག །དོ་སྣང་ཡོད་པའི་མི་མང་བཅས་ཀྱི་
ཁྲོད་ཉམས་ཞིབ་དང་ཤེས་ཡོན་སྤེལ་རེས་ཀྱི་ཁོར་ཡུག་གོང་མཐོར་གཏོང་ཕྱིར་ཤེས་
ཡོན་དང་བསམ་ཚུལ་བརྗེ་ལེན་གྱི་ལམ་ཆེན་ཞིག་གཏོད་བཞིན་ཡོད།།
ཕྱི་ལོ་ ༡༩༩༡ ལོར་རྒྱ་གར་ཧི་མཱ་ཅལ་མངའ་སྡེའི་སྲིད་གཞུང་ནས་བསྟི་གནས་
འདི་བོད་རིག་པའི་བསྟི་གནས་ཁང་དུ་ངོས་འཛིན་ཞུས། ལོ་ལྔའི་རྗེས་དབུས་བོད་མིའི་
སྒྲིག་འཛུགས་ཀྱི་གྲོས་ཚོགས་ནས་དཔེ་མཛོད་ཁང་འདི་བཞིན་རྒྱལ་ཁབ་ཀྱི་དཔེ་མཛོད་
ཁང་དང་། འགྲེམས་སྟོན་ཁང་། ཡིག་མཛོད་ཁང་བཅས་ཟུང་འབྲེལ་གྱི་ངོ་བོར་ངོས་
འཛིན་སྩལ། ཕྱི་ལོ་ ༢༠༠༦ ལོར་རྒྱ་གར་དབུས་གཞུང་གི་རྒྱལ་ཡོངས་ཕྱག་དཔེ་



viii རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ན
དོན་གཅོད་སྣེ་ཁྲིད་ཀྱིས་དཔེ་མཛོད་འདི་རྒྱ་གར་རྒྱལ་ཡོངས་ཀྱི་ཕྱག་དཔེ་ཐོན་ཁུངས་
བསྟི་གནས་ཁང་ཅིག་ཏུའང་བསྐོ་བཞག་གནང་།།
བཙན་བྱོལ་བོད་མིའི་སྤྱི་ཚོགས་ཁྲོད་བོད་ཀྱི་དཔེ་མཛོད་ཁང་འདིར་མི་ལོ་བཞི་
བཅུའི་ལོ་རྒྱུས་ལྡན་ཞིང་བོད་མི་རིགས་ཀྱི་ཐུན་མོང་མ་ཡིན་པའི་རིག་གཞུང་སྲུང་སྐྱོབ་
དང་། དར་ཁྱབ། རྒྱུན་འཛིན་བྱ་ཡུལ་གྱི་མི་མང་གི་ཤེས་ཡོན་བསྟི་གནས་ཤིག་ཡིན།
དེ་བཞིན་དཔེ་མཛོད་ཁང་ནས་ཚན་རིག་སྦྱོང་བརྡར་དང་བགྲོ་གླེང་ཟབ་སྦྱོང་ནང་དགོན་
སྡེ་ཁག་ནས་སློབ་ཐོན་བྱུང་བའི་དགེ་འདུན་པ་ཁག་ཅིག་མཉམ་ཞུགས་བྱེད་པའི་གོ་
སྐབས་ཀྱང་འབུལ་གྱི་ཡོད།
ཕྱི་ལོ་ ༢༠༠༨ ལོར་བོད་ཀྱི་དཔེ་མཛོད་ཁང་གི་ཚན་རིག་སྡེ་ཚན་འདི་དངོས་སུ་
དབུ་བརྙེས་ཏེ། དེ་ལྟའི་ཁྱད་དུ་འཕགས་པའི་ལས་འཆར་མང་དག་ཅིག་གོ་སྒྲིག་ཞུས་
པ་དང་། ཤེས་རིག་གི་ལས་འཆར་འཕེལ་རྒྱས་སླད་མུ་མཐུད་ལེགས་སྐྱེས་འབུལ་བ།
ཡིག་སྒྱུར་དང་སྐད་སྒྱུར་གཉིས་ཀའི་མཐུན་རྐྱེན་སྦྱོར་བ། རྒྱ་གར་ནང་ལས་འཆར་དེ་
རིགས་ས་གནས་ནས་ལག་བསྟར་བྱེད་པར་མཐུན་སྦྱོར་བཅས་བྱེད་ཀྱི་ཡོད།
གོང་གསལ་ལས་གཞི་དེ་དག་ཐམས་ཅད་འདི་གའི་འགན་འཛིན་དགེ་བཤེས་
ལྷག་རྡོར་མཆོག་གི་ཐད་ཀའི་གཟིགས་རྟོག་འོག་ལས་དོན་སྒྲུབ་བཞིན་པ་ལགས་སོ།
།བོད་ཀྱི་དཔེ་མཛོད་ཁང་གི་བོད་ཀྱི་རིག་གཞུང་ཉམས་ཞིབ་དང་བོད་ཡིག་དཔར་སྐྲུན་
སྡེ་ཚན་གྱི་འགན་འཛིན་ན་ག་སངས་རྒྱས་བསྟན་དར་གྱིས་རབ་གནས་ལྕགས་མོ་ཡོས་
ལོ་སྟེ། ཕྱི་ལོ་ ༢༠༡༡ ཟླ་ ༡༢ ཚེས་ ༢༣ ཉིན་སྤེལ་བ་དགེ་ལེགས་འཕེལ།།



སྔོན་བརྗོད།
༄༅།།སྟོན་པ་བཅོམ་ལྡན་འདས་ཐུགས་རྗེ་ཅན་དེས་ཟབ་པ་དང་རྒྱ་ཆེ་བའི་ཆོས་
འཁོར་ཇི་སྙེད་ཅིག་བསྐོར་བའི་རྗེས་སུ། རྒྱ་གར་དུ་དཔལ་མགོན་འཕགས་པ་ཀླུ་
སྒྲུབ་ལ་སོགས་པའི་མཁས་གྲུབ་ཀྱི་སྐྱེས་བུ་དམ་པ་ཇི་སྙེད་ཅིག་བྱོན་པ་དང་མཚུངས་
པར། བོད་གངས་ཅན་གྱི་ལྗོངས་སུ་ཡང་མཁས་གྲུབ་ཇི་སྙེད་ཅིག་བྱོན་པའི་ནང་ནས།
མདོ་སྔགས་ཡོངས་རྫོགས་ལ་མཁས་པར་བྱས་ཤིང་དེའི་དོན་དབེན་པའི་གནས་
སུ་ཉམས་སུ་བསྟར་བ་དཀའ་ཆེན་ཡེ་ཤེས་རྒྱལ་མཚན་མཆོག་ནི་རྒྱལ་མཆོག་
སྐུ་འཕྲེང་བརྒྱད་པའི་ཡོངས་འཛིན་ཡིན་ཞིང་ཁོང་གི་གསུང་འབུམ་པོད་ ༡༨
ཙམ་ཡོད་པ་དེ་དག་བརྗོད་བྱ་ཟབ་ཅིང་རྒྱ་ཆེ་བ། ལུང་རིགས་ཀྱིས་བརྒྱན་ཅིང་།
རང་གི་རྒྱུད་ཐོག་ཏུ་སྦྱར་ཚུལ་རྩལ་དུ་བཏོན་ནས་འཆད་པ་སོགས་ཀྱི་ཁྱད་ཆོས་དང་
ལྡན་ཞིང། དེའི་ནང་ནས་བྱ་རྒྱུད་དོན་གསལ་འདི་ཉིད་ལ། སྐབས་བདུན་ཡོད་པ་
ལས་སྐབས་ལྔ་པ་ཡན་ཆད་ཀྱིས་ལམ་གྱི་གཙོ་བོ་རྣམ་པ་གསུམ་ལ་བློ་སྦྱོང་དགོས་ཚུལ།
དེ་ནས་སྔགས་ལ་འཇུག་དགོས་ཚུལ་དང་། བཞུགས་ནས་དམ་ཚིག་དང་སྡོམ་པ་དག་
པར་བྱ་དགོས་ཚུལ་དང་། བྱ་སྤྱོད་ཀྱི་དམ་ཚིག་རྣམས་གསལ་བར་གསུངས་ཤིང་། དེ་
ནས། བྱ་རྒྱུད་ཀྱི་ལམ་གྱི་རིམ་པ་སྤྱིར་བསྟན་པ་བཅས་དང་། སྐབས་དྲུག་པ་མན་ཆད་ཀྱི་
དངོས་སུ་ཐུགས་རྗེ་ཆེན་པོའི་སྒྲུབ་
བ་ཐབས་བཤད་པ་ཡིན་ཀྱང་། ལྷའི་མངོན་རྟོགས་དང་།
བཟླས་པའི་སྔགས་སོགས་ཐུན་མོང་མ་ཡིན་པའི་ཁྱད་པར་རྣམས་མ་གཏོགས་ལམ་
གྱི་ལུས་ནི་བྱ་རྒྱུད་རིགས་གསུམ་གྱི་ལྷ་གང་བསྒོམས་ཀྱང་ཁྱད་པར་མེད་པས། ཐེག་



x རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
པ་ཆེན་པོའི་རྣལ་འབྱོར་པ་སྤྱི་དང་། བྱ་རྒྱུད་ཀྱི་རྣལ་འབྱོར་ལ་དད་པའི་སྐྱེ་བོ་ཀུན་
ལ་ཕན་ཐོགས་ཆེས་ཆེར་ཡོང་ཐུབ་པ་དང་། འདི་ཉིད་རྩོམ་པར་མཛད་ཚུལ་ཡང་།
བསྟན་བཅོས་དེ་ཉིད་ལས། དེ་ལྟར་འདིར་བཀོད་པ་རྣམས་ནི་རྒྱལ་བའི་བཀའ་དང་།
དེའི་དགོངས་པ་འགྲེལ་བའི་རྒྱ་བོད་ཀྱི་གཞུང་ཆེན་མོ་རྣམས་ལ་གཙིགས་སུ་བྱས་ཤིང་
ལྷག་པར་རྗེ་ཐམས་ཅད་མཁྱེན་པས་མཛད་པའི་རྡོ་རྗེ་འཆང་ཆེན་པོའི་ལམ་གྱི་རིམ་
པའི་བྱ་རྒྱུད་ཀྱི་ལེའུ་རྟོགས་དཀའ་བ་རྣམས་དང་། དེར་གསལ་བར་མ་མཛད་པར་
གཞན་ནས་ཤེས་པར་བྱ་བའི་ཞལ་འཕངས་མཛད་པ་རྣམས་འདིར་ཞིབ་ཏུ་བྲིས་ནས།
ཞེས་དང་། རྡོ་རྗེ་འཆང་ཆེན་པོའི་ལམ་གྱི་རིམ་པ་ལ་གཞི་བྱས། བྱ་བ་སྤྱིའི་རྒྱུད་བཞི་
དང་། ཐུགས་རྗེ་ཆེན་པོའི་རྒྱུད་རྒྱ་གཞུང་རྣམས་ལ་ཞིབ་ཏུ་བརྟགས་ཤིང་། རྒྱ་བོད་ཀྱི་
ལེགས་བཤད་ཁུངས་བཙུན་གཞན་དང་། སྙན་བརྒྱུད་ཀྱི་མན་ངག་གིས་ཀྱང་བརྒྱན་ཏེ།
ཞེས་སོགས་གསུངས་པ་ལྟར་ལགས་སོ། ཚེ་མཆོག་གླིང་དགེ་བཤེས་ཐུབ་བསྟན་དཔལ་
བཟང་གིས་རབ་གནས་ལྕགས་ཡོས་ཏེ་ཕྱི་ལོ་ ༢༠༡༡ ཟླ་ ༡༡ ཚེས་ ༧ ཉིན་སྤེལ།།



ཡོངས་འཛིན་པཎྜི་ཏ་ཡེ་ཤེས་རྒྱལ་མཚན་དཔལ་བཟང་པོའི་
རྣམ་ཐར་མདོར་བསྡུས།
༄༅།།རབ་བྱུང་བཅུ་གཉིས་པའི་ཆུ་སྦྲུལ། ཕྱི་ལོ་༡༧༡༣གཙང་རྟ་ནག་ས་ཁུད་ནང་པ་
ཞེས་པའི་ཁྱིམ་དུ་སྐུ་བལྟམས། གཞོན་ནུའི་དུས་ནས་ཁྱིམ་གྱི་འདུ་འཛིས་སྐྱོ་ཤས་དང་།
ངེས་འབྱུང་གི་བློས་དགུང་གྲངས་བཅུར་སོན་པ་ན། ཆོས་སྡེ་ཆེན་པོ་བཀྲ་ཤིས་ལྷུན
པོར་ཞུགས་ཏེ་ཚད་མ་རྣམ་འགྲེལ་དང་། དབུ་ཕར། འདུལ་མཛོད་སོགས་གཞུང་
ལུགས་རྒྱ་མཚོར་སྦྱངས་པ་དཔྱིས་ཕྱིན་པར་མཛད་ཅིང་། པཎ་ཆེན་བློ་བཟང་
ཡེ་ཤེས་སོགས་མཚན་ལྡན་བཤེས་གཉེན་དུ་མའི་དྲུང་ནས་སྡེ་སྣོད་གསུམ་དང་།
རྒྱུད་སྡེ་བཞིས་བསྡུས་པའི་ཟབ་རྒྱས་ཀྱི་གདམས་པ་རྒྱ་མཚོ་ལྟ་བུ་གསན་པར་མ་ཟད།
ཐུན་མོང་བའི་རིག་པའི་གནས་རྣམས་ཀྱང་འབད་མེད་ཞར་ལ་མཁྱེན།ལྷག་པར་ཕུར་ལྕོག་
རྗེ་ངག་དབང་བྱམས་པ་དང་། གྲུབ་མཆོག་བློ་བཟང་རྣམ་རྒྱལ་གཉིས་ཀྱི་དྲུང་ནས་
འཇམ་མགོན་སྙན་བརྒྱུད་ཀྱི་མན་ངག་མཐའ་དག་བུམ་པ་གང་བྱོའི་ཚུལ་དུ་གསན།
དེ་ལྟར་མང་དུ་ཐོས་པའི་མཛོད་ཆེན་པོར་གྱུར་པ་ན། ཐོས་པའི་དོན་རྣམས་གོ་
ཡུལ་ཙམ་དུ་མ་བཞག་པར་ཚེ་འདིའི་ཆོས་བརྒྱད་ལ་རྒྱབ་ཀྱིས་ཕྱོགས་ཏེ། རྗེ་མི་
ལའི་སྒྲུབ་གནས་རག་མ་བྱང་ཆུབ་རྫོང་། བྲག་དཀར་རྟ་སོ། ལིང་པ་བྲག་དམར།
མཉེ་ཤང་མགུར་རྟ་འམ་གུy། གཞན་ཡང་དགའ་ལྡན་ཕུག་པོ་ཆེ། དཀར་གྱི་དམ་པ་
ཕུག་སོགས་གཡའ་རི་དང་། གངས་རི། ནགས་ཁྲོད་ཀྱི་དབེན་གནས་དུ་མར་འཚོ་བ་
སྲོག་འཚོ་ཙམ་བསྟེན་ནས་རྗེ་བཙུན་མི་ལ་དང་། རྒྱལ་བ་རྒོད་ཚང་པ། གྲུབ་མཆོག་



xii རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
དབེན་ས་པ་སོགས་ཀྱི་རྣམ་ཐར་གྱི་རྗེས་སུའགྲོ་བའི་དཀའ་སྤྱད་སྙིང་རུས་དྲག་པོ་ལྷུར་བཞེས་ཀྱིས་
ལོ་མང་རིང་སྒྲུབ་པའི་རྒྱལ་མཚན་འཛིན་པར་མཛད་དེ་ཉམས་རྟོགས་ཀྱི་ཀློང་རྡོལ།
དེ་ལྟར་མཁས་དང་གྲུབ་པའི་གོ་འཕང་མཐོན་པོར་གཤེགས་པ་ན་དྲི་ལྡན་པདྨའི་ཚལ་
ལ་བུང་བ་བཞིན་གསུང་གི་བདུད་རྩི་དོན་དུ་གཉེར་བའི་སྐྱེ་བོ་དུ་མ་ངང་གིས་འདུས་ཤིང་།
ལྷག་པར་༧རྒྱལ་མཆོག་སྐུ་ཕྲེང་བརྒྱད་པ་འཇམ་དཔལ་རྒྱ་མཚོས་རིགས་ཀྱི་ཅོད་
པན་དུ་བཀུར་བར་མཛད་པ་མ་ཟད། གཞན་ཡང་གསུང་ལས་སྐྱེས་པའི་སློབ་མ་
པཎ་ཆེན་བསྟན་པའི་ཉི་མ། ལྕང་སྐྱ་རོལ་པའི་
འི་རྡོ་རྗེ། ཀློང་རྡོལ་གྲུབ་པའི་དབང་ཕྱུག
།གུང་ཐང་བསྟན་པའི་སྒྲོན་མེ་སོགས་ཡོངས་སུ་གྲགས་པའི་སྐྱེས་ཆེན་དམ་པ་དུ་
མ་བྱོན་ཏེ་རྒྱ་བོད་ཧོར་གསུམ་སོགས་ཡུལ་གྲུ་དུ་མར་མདོ་སྔགས་སྙན་བརྒྱུད་
དང་བཅས་པའི་བསྟན་པ་ཁྱབ་གདལ་དུ་མཛད་པ་དང་དགུང་ལོ་ཞེ་གཅིག་ནས་
རེ་ལྔའི་བར་སྐྱིད་གྲོང་བཀྲིས་བསམ་གཏན་གླིང་དང་། དགའ་ལྡན་ཕུག་པོ་ཆེ།
ཆོས་སྡིངས་ཚུལ་ལྡན་གླིང་སོགས་རྟེན་དང་བརྟེན་པ་བཅས་པ་གསར་བཞེངས་དང་
དགུང་ལོ་དོན་བདུན་ལ་ཕེབས་སྐབས་གྲིབ་ཚེ་མཆོག་གླིང་དགོན་པ་ཕྱག་བཏབ། ལྷག་
པར་མཛད་པ་ཀུན་ལས་མཆོག་གྱུར་མདོ་སྔགས་གསུང་རབ་བཀའ་རྩོམ་ལེགས་
བཤད་ཀྱི་ཕྲེང་བ་སྤེལ་བ་རྣམས་པོད་ ཀ༽ པ་ནས། ཛ༽ པའི་བར་པར་དུ་བཞུགས།
མཐར་དགུང་གྲངས་གྱ་གཅིག་ལ་ཕེབས་པའི་བར་བསྟན་པའི་གསོས་སུ་ཆེ་བའི་
མཛད་འཕྲིན་རླབས་པོ་ཆེ་བསྐྱངས་ནས་ ༡༧༩༣ ལོར་དགོངས་པ་ཆོས་དབྱིངས་སུ་
ཐིམ་པའི་མཛད་པ་བསྟན་པར་མཛད་དོ།།



༄༅། །ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་
བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་
དགའ་སྟོན་ཞེས་བྱ་བ་བཞུགས་སོ།།
སྐབས་དང་པོ།
༡
མཆོད་བརྗོད།
༄༅། །རྗེ་བཙུན་བླ་མ་དམ་པ་དམིགས་པ་མེད་པའི་ཐུགས་རྗེ་ཆེན་པོ་དང་ལྡན་པ་
རྣམས་ཀྱི་ཞབས་ལ་དུས་ཐམས་ཅད་དུ་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་
ཆེན་པོས་རྗེས་སུ་གཟུང་དུ་གསོལ།།
གདོང་བཞི་པད་དཀར་མིག་ཅན་སྤྲིན་ལ་ཞོན་དང་ཉག་ཕྲན་བདག་པོ་ལ་
སོགས་ལྷ་ཡི་གཙོ་བོ་མ་ལུས་དང༌།།
དབང་པོའི་དགྲ་དང་དྲི་ཟ་གདེངས་ཅན་དྲང་སྲོང་གཙོ་སོགས་འཇིག་རྟེན་འདི་ན་
ཆེ་བར་མངོན་རློམ་མཐའ་དག་གིས།།
གང་གི་ཞབས་མཐིལ་པདྨོའི་གེ་སར་རྡུལ་ལ་སྤྱི་བོའི་གཙུག་གི་ནོར་བུས་
གཏུགས་པའང་བསྐལ་བརྒྱར་རྙེད་དཀའ་བ།།
སྐྱོན་མེད་ཡོན་ཏན་ཀུན་རྫོགས་ཁམས་གསུམ་འགྲོ་བའི་མགོན་དང་སྐྱབས་
གཅིག་ཐུབ་དབང་ལྷ་ཡི་བླ་མ་དེ་ལ་འདུད།༡།



2 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
སྙིགས་དུས་འགྲོ་ལ་བརྩེ་བས་མ་བཟོད་ནས།།
ཐུབ་པའི་དབང་པོའི་སྲས་ཀྱི་ཚུལ་བཟུང་སྟེ།།
རྒྱལ་བའི་མཛད་པ་མཐའ་དག་སྒྲུབ་མཛད་པ།།
ཉེ་བའི་སྲས་ཆེན་བརྒྱད་ལ་ཕྱག་འཚལ་ལོ།༢།
ཞིང་འདིར་ཐུབ་དབང་ཉིན་བྱེད་ཤར་བའི་ཚེ།།
སྤངས་རྟོགས་འདབ་བརྒྱ་བཞད་པའི་དྲི་བསུང་གིས།།
སྐལ་ལྡན་བུང་བའི་ཚོགས་རྣམས་ཚིམ་མཛད་པ།།
ཉན་ཐོས་ཆེན་པོ་རྣམས་ལ་ཕྱག་འཚལ་ལོ།༣།
རྒྱལ་བའི་ཡབ་གཅིག་རྗེ་བཙུན་འཇམ་དབྱངས་ལས།།
རྒྱལ་བསྟན་ཡོངས་སུ་རྫོགས་པའི་ལུང་མནོས་ནས།།
རྒྱལ་བའི་ལམ་བཟང་མཐར་ཐུག་གསལ་མཛད་པ།།
རྒྱལ་བ་གཉིས་པ་ཀླུ་སྒྲུབ་ཞབས་ལ་འདུད།༤།
འཕགས་མཆོག་བྱམས་པ་མགོན་པོའི་ཞབས་དྲུང་དུ།།
འཕགས་གསུམ་ལམ་གྱི་མན་ངག་ཀུན་གསན་ནས།།
འཕགས་ཡུལ་ཐུབ་བསྟན་གསལ་མཛད་ཤིང་རྟ་ཆེ།།
འཕགས་པ་ཐོགས་མེད་ཞབས་ལ་ཕྱག་འཚལ་ལོ།༥།
སྡེ་སྣོད་གསུམ་དང་རྒྱུད་སྡེ་བཞི་ལ་མཁས།།
ཐུགས་རྗེ་ཆེན་པོ་བསྒྲུབས་པས་ཞལ་གཟིགས་ནས།།
གྲུབ་པའི་གོ་འཕང་མཐོན་པོར་གཤེགས་གྱུར་པ།།
དཔལ་ལྡན་དཔལ་མོའི་ཞབས་ལ་ཕྱག་འཚལ་ལོ།༦།
)



སྐབས་དང་པོ། 3
བྱང་ཕྱོགས་རྨོངས་པའི་མུན་རུམ་བསལ་བའི་ཕྱིར།།
རྒྱལ་བའི་བཀའ་དང་དགོངས་འགྲེལ་མན་ངག་ཀུན།།
སྒྱུར་མཛད་ཆོས་རྒྱལ་ལོ་པཎ་ཚོགས་རྣམས་ལ།།
བཀའ་དྲིན་དྲན་པའི་སྒོ་ནས་ཕྱག་འཚལ་ལོ། ༧།
གངས་རིའི་ཁྲོད་འདིར་རྒྱལ་བསྟན་པདྨོའི་ཚལ།།
སྤེལ་ལ་རྒྱལ་བའི་ཉི་མ་དང་མཚུངས་པ།།
རྒྱལ་བ་ཀུན་དངོས་རྗེ་བཙུན་ཙོང་ཁ་པར།།
གསོལ་བ་འདེབས་སོ་བདག་རྒྱུད་བྱིན་གྱིས་རློབས།༨།
རྒྱལ་བ་ཀུན་གྱི་མཁྱེན་བརྩེ་ནུས་པ་ཀུན།།
གཅིག་ཏུ་བསྡུས་ནས་བདག་བློ་རྨོངས་པའི་མུན།།
སེལ་མཛད་དྲིན་ཅན་བླ་མའི་ཚོགས་རྣམས་ལ།།
སྙིང་གི་ཁོང་ནས་གུས་པས་ཕྱག་འཚལ་ལོ༑ ༩ །
འགྲོ་བ་མ་ལུས་འཁོར་བའི་གནས་ལས་སྒྲོལ་ཕྱིར་ཐུགས་བསྐྱེད་དམ་བཅའི་ཁུར་ཆེན་
ཆེར་བཞེས་གྲངས་མེད་བསྐལ་པར་ཚོགས་གཉིས་གོམས་པ་རྫོགས་མཛད་ཅིང་།།
འགྲོ་བའི་བསམ་པ་དང་མཚུངས་གང་འདུལ་དེ་དང་དེ་ཡི་རྣམ་པར་སྟོན་ཅིང་བ་
སྤུའི་ཁུང་གཅིག་ན་ཡང་ཞིང་མང་སྟོན་པའི་མཛད་པ་ཅན།།
རྒྱལ་དང་རྒྱལ་སྲས་ཀུན་གྱིས་ཡལ་བར་བོར་བའི་བྱང་ཕྱོགས་བྷོ་ཊའི་ལྗོངས་ཀྱི་
སྐྱེ་འགྲོ་མགོན་མེད་རྣམས་ལ་ལྷག་པར་ཐུགས་རྗེ་ཆེས་ཆེ་བ།།
རྒྱལ་བ་ཀུན་གྱི་ཀཱ་རུ་ཎི་ཀཱ་འཕགས་མཆོག་ཐུགས་རྗེ་ཅན་དེར་གུས་པས་འདུད་
ཀྱིས་བདག་གི་རེ་བ་འབྲས་བུ་མཆིས་པར་མཛོད།༡༠།



4 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
4
لد
རང་དང་གཞན་གྱི་དོན་ཆེན་པོའི་གནས་ལ་དཔྱོད་པ།
༈ དེ་ལ་འདིར་རང་དང་གཞན་གྱི་དོན་ཆེན་པོའི་གནས་ལ་དཔྱོད་པ་ཞུགས་ནས་
ཚེ་འདིའི་ཟས་གོས་རྙེད་པ་ཙམ་གྱིས་ཆོག་པར་མི་འཛིན་པར་གང་བྱས་ན་ཚེ་རབས་
ཐམས་ཅན་དུ་ཕན་པ་དང་བདེ་བར་འགྱུར། ཚེ་རབས་ཀུན་ཏུ་གནོད་པ་དང་སྡུག་
བསྔལ་འབྱུང་བའི་རྒྱུ་ནི་ཅི་ཞིག་གུ་སྙམ་དུ་འཇིག་རྟེན་ཕྱི་མའི་དོན་ལ་སེམས་པའི་སྐྱེ་བོ་
རྣམ་དཔྱོད་ཅན་རྣམས་ཀྱི་འཇུག་ངོགས་ནི་རྒྱལ་བའི་བསྟན་པ་རིན་པོ་ཆེ་ཁོ་ན་ཡིན་ཏེ།
སྤེལ་མར་བསྟོད་པ་ལས། གཏིང་མཐའ་མེད་པའི་འཁོར་བ་ནི། །རྒྱ་མཚོའི་ནང་ན་རྣམ་
པར་གནས། །འདོད་ཆགས་ལ་སོགས་མི་བཟད་པའི། །ཆུ་སྲིན་གྱིས་ནི་ལུས་ཟོས་པས།
།དེ་རིང་གང་ལ་སྐྱབས་སུ་མཆི། །གང་ཞིག་ལ་ནི་ཉེས་པ་ཀུན། །གཏན་ནས་ཡོང་ཡེ་མི་
མངའ་ཞིང་། །གང་ལ་རྣམ་པ་ཐམས་ཅད་དུ། །ཡོན་ཏན་ཐམས་ཅད་གནས་གྱུར་པ།
།གལ་ཏེ་སེམས་ཤིག་ཡོད་ན་ནི། །དེ་ཉིད་ལ་ནི་སྐྱབས་འགྲོ་ཞིང་། །དེ་བསྟོད་དེ་ནི
བཀུར་བ་དང་། །དེ་ཡི་བསྟན་ལ་གནས་པའི་རིགས། །ཞེས་གསུངས་པ་ལྟར་རོ།།
དེ་ཡང་སྡུག་བསྔལ་སྤོང་བ་དང་བདེ་བ་བསྒྲུབ་པའི་ཐབས་ནི་རྒྱལ་བའི་བསྟན་པ་
ལས་གཞན་གང་ནའང་མེད་དེ། སྤྱོད་འཇུག་ལས། འགྲོ་བའི་སྡུག་བསྔལ་སྨན་གཅིག་
པུ། །བདེ་བ་ཐམས་ཅད་འབྱུང་བའི་གནས། །བསྟན་པ་རྙེད་དང་བཀུར་སྟི་དང་།
།བཅས་ཏེ་ཡུན་རིང་གནས་གྱུར་ཅིག །ཅེས་དང་། ཇི་ལྟར་མཚན་མོ་མུན་ནག་སྤྲིན་
རུམ་ན། །གློག་འགྱུ་སྐད་ཅིག་རབ་སྣང་སྟོན་པ་ལྟར། །དེ་བཞིན་སངས་རྒྱས་མཐུ་
ཡིས་བརྒྱ་ལམ་ན། །འཇིག་རྟེན་བསོད་ནམས་བློ་གྲོས་ཐང་འགའ་འབྱུང་། །ཞེས་
གསུངས་པ་ལྟར། འཁོར་བའི་གནས་ན་སྡུག་བསྔལ་ཞི་བའི་བདེ་བ་གང་ཡོད་དང་།



སྐབས་དང་པོ། 5
སེམས་ཅན་གཅིག་གི་རྒྱུད་ལ་དགེ་སེམས་ཕྲ་མོ་ཞིག་སྐྱེས་པ་ཡན་ཆད་བདེ་ལེགས་
ཐམས་ཅད་ནི་སངས་རྒྱས་ཀྱི་ཐུགས་རྗེ་དང་ནུས་མཐུ་ཁོ་ན་ལས་བྱུང་བར་གསུངས་ལ།
ཐ་ན་འཁོར་བའི་གནས་ཀྱི་འབབ་ཆུ་དང་ལྗོན་ཤིང་སོགས་ཉེར་འཚོའི་ཡོ་བྱད་ཐམས་
ཅད་ཀྱང་སངས་རྒྱས་ཀྱི་མཐུ་དང་། བྱང་ཆུབ་སེམས་དཔའ་རྣམས་ཀྱི་སྨོན་ལམ་དང་།
སེམས་ཅན་སྤྱི་མཐུན་གྱི་བསོད་ནམས་སོགས་རྟེན་འབྲེལ་མཐུན་པ་ལས་འབྱུང་བར་
གསུངས་པས་ན། བདག་ལེགས་སུ་འདོད་པ་དག་གིས་རྒྱལ་བའི་བསྟན་པ་ཁོ་ན་ལ་
འཇུག་པར་བྱའོ།།
རྒྱལ་བའི་བསྟན་པ་དེ་ཡང་མཛོད་ལས། སྟོན་པའི་དམ་ཆོས་རྣམ་གཉིས་ཏེ།
།ལུང་དང་རྟོགས་པའི་བདག་ཉིད་དོ། །ཞེས་གསུངས་པ་ལྟར། ལུང་གི་བསྟན་
པ་དང་རྟོགས་པའི་བསྟན་པ་གཉིས་སུ་ངེས་ལ། ལུང་གི་བསྟན་པ་ནི་མངོན་མཐོ་
ངེས་ལེགས་བསྒྲུབ་པའི་ཐབས་མ་ནོར་བར་སྟོན་པའི་གསུང་རབ་དགོངས་འགྲེལ་
དང་བཅས་པ་རྣམས་ཡིན་ལ། རྟོགས་པའི་བསྟན་པ་ནི་ཇི་ལྟར་གསུངས་པ་ལྟར་
སྒྲུབ་པ་ལག་ལེན་དུ་བྱས་པས་མངོན་རྟོགས་རྒྱུད་ལ་སྐྱེ་བའི་རིམ་པ་རྣམས་ཡིན
པས་མངོན་རྟོགས་ས་ལམ་གྱི་རིམ་པ་རྣམས་རྒྱུད་ལ་སྐྱེ་བ་ལ་དེ་མ་ནོར་བར་
སྟོན་པའི་ལུང་གི་བསྟན་པ་ལ་ཐོས་བསམ་གྱིས་འཇུག་དགོས་སོ། །དེ་ཡང་།
རྒྱལ་བའི་བཀའ་དངོས་དང་། དེའི་དགོངས་པ་མཁས་གྲུབ་ཚད་ལྡན་རྣམས་ཀྱིས་
བཀྲལ་བའི་མན་ངག་གི་རྗེས་སུ་འབྲང་བ་དགོས་ཀྱི། རྒྱལ་བའི་བཀའ་དང་མི་
མཐུན་པའི་མན་ངག་ཟབ་མོར་གྲགས་པ་དག་གི་རྗེས་སུ་ཞུགས་ཀྱང་ངལ་བ་འབྲས་
བུ་མེད་པར་འགྱུར་བ་ལས་འདོད་པའི་དོན་གང་ཡང་མི་འགྲུབ་སྟེ། ཇི་སྐད་དུ།
རྗེ་བཙུན་བྱམས་པས། གང་ཕྱིར་རྒྱལ་ལས་ཆེས་མཁས་འགའ་ཡང་འཇིག་རྟེན་འདི་
ན་ཡོད་མིན་ཏེ། །མ་ལུས་དེ་ཉིད་མཆོག་ནི་ཚུལ་བཞིན་ཀུན་མཁྱེན་གྱིས་མཁྱེན་



6 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
གཞན་མིན་པ། །དེ་ཕྱིར་དྲང་སྲོང་རང་ཉིད་ཀྱིས་བཞག་མདོ་སྡེ་གང་ཡིན་དེ་མི་
དཀྲུག །ཐུབ་ཚུལ་བཤིག་ཕྱིར་དེ་ཡང་དམ་ཆོས་ལ་ནི་གནོད་པ་བྱེད་པར་འགྱུར།
།ཞེས་གསུངས་པ་ལྟར་རོ།།
བཀའ་དང་དགོངས་འགྲེལ་ཚད་ལྡན་ཡིན་མིན་གང་གིས་ཤེས་པར་བྱ་སྙམ་ན།
འདུལ་བ་འོད་ལྡན་ལས། བསླབ་པ་གསུམ་ནི་རབ་སྟོན་ཅིང་། །ཕྱག་རྒྱ་གསུམ་
དང་ཡང་དག་ལྡན། །ཐོག་མ་བར་དང་མཐར་དགེ་བ། །སངས་རྒྱས་གསུང་དུ་
མཁས་པས་རྟོགས། །ཞེས་དང་། སོ་ཐར་གྱི་མདོ་ལས། སྡིག་པ་ཅི་ཡང་མི་བྱ་སྟེ།
།དགེ་བ་ཕུན་སུམ་ཚོགས་པར་སྤྱད། །རང་གི་སེམས་ནི་ཡོངས་སུ་གདུལ། །འདི་ནི་
སངས་རྒྱས་བསྟན་པ་ཡིན། །ཞེས་དང་། ཏིང་འཛིན་རྒྱལ་པོ་སོགས་མདོ་སྡེ་དུ་མར་
དམ་པའི་ཆོས་ནི་ཐོག་མར་དགེ་བ། བར་དུ་དགེ་བ། ཐ་མར་དགེ་བ། དོན་བཟང་པོ།
ཚིག་འབྲུ་བཟང་པོ། མ་འདྲེས་པ། ཡོངས་སུ་རྫོགས་པ། ཡོངས་སུ་དག་པ། ཡོངས་
སུ་བྱང་བ་ཞེས་རྒྱལ་བས་ལེགས་པར་བཤད་པ་ཡིན་པ་ལ་ཐོག་མཐའ་བར་གསུམ་དུ་
དགེ་བ་སོགས་དགོས་པར་ཡང་དང་ཡང་དུ་གསུངས་ཤིང་།།
དེ་ཡང་། སྙིགས་མའི་དུས་སུ་རྒྱལ་བའི་བཀའ་ལྟར་བཅོས་ནས་སེམས་ཅན་
བསླུ་བར་བྱེད་པ་ཆེས་མང་དུ་འབྱུང་བར་གཟིགས་ནས། དགེ་སློང་དག་གམ་མཁས་
རྣམས་ཀྱིས། །བསྲེགས་བཅད་བརྡར་བའི་གསེར་བཞིན་དུ། །ལེགས་པར་བརྟགས་
ལ་ང་ཡི་བཀའ། །བླང་བར་བྱ་ཡིས་གུས་ཕྱིར་མིན། །ཞེས་བཀའ་སྩལ་པ་ལྟར།
རྒྱལ་བ་རང་ཉིད་ཀྱིས་ལུང་བསྟན་པའི་ཤིང་རྟ་ཆེན་པོ་དག་གིས་གསེར་བརྟག་པའི་རྡོ་
ཀ་ཤི་ལྟར་དུ་རིགས་པ་དྲི་མ་མེད་པའི་ལམ་ནས་དྲངས་ཏེ་རྒྱལ་བའི་བཀའ་དགོངས་
འགྲེལ་དང་བཅས་པ་དང་། དེ་དག་དང་མི་མཐུན་པའི་ཆོས་ལྟར་སྣང་ཇི་ལྟར་ཡིན་པ་
དག་གི་མཚན་ཉིད་ཆེས་གསལ་བར་མཛད་དེ། རྒྱུད་བླ་མ་ལས། གང་ཞིག་དོན་ལྡན་



སྐབས་དང་པོ། 7
ཆོས་དང་ཉེར་འབྲེལ་ཞིང་། །ཁམས་གསུམ་ཀུན་ནས་ཉོན་མོངས་སྤང་བྱེད་གསུང་།
།ཞི་བའི་ཕན་ཡོན་སྟོན་པར་མཛད་པ་གང་། །དེ་ནི་དྲང་སྲོང་གསུང་ཡིན་བཟློག་པ་
གཞན། །གང་ཞིག་རྒྱལ་བའི་བསྟན་པ་འབའ་ཞིག་གི །དབང་བྱས་རྣམ་གཡེང་མེད་
ཡིད་ཅན་གྱིས་བཤད། །ཐར་པ་ཐོབ་པའི་ལམ་དང་རྗེས་མཐུན་པ། །དེ་ཡང་དྲང་སྲོང་
བཀའ་བཞིན་སྤྱི་བོས་བླང་། །ཞེས་དང་། མདོ་སྡེ་རྒྱན་ལས། དད་དང་དགའ་དང་བློ་
རྣམས་ཀྱི། །རྒྱུ་ཕྱིར་ཆོས་འདི་དགེ་བ་ཡིན། །དོན་རྣམས་གཉིས་ལྡན་གཟུང་སླ་དང་།
།ཡོན་ཏན་བཞི་ཅན་ཚངས་སྤྱོད་སྟོན། །གཞན་ལྡན་ཐུན་མོང་མ་ཡིན་ལྡན་པ་དང་།
།ཁམས་གསུམ་ཉོན་མོངས་རྣམས་སྤོང་རྫོགས་བྱེད་དང་། །ངོ་བོ་ཉིད་དག་དྲི་མ་དག་
པ་སྟེ། །ཚངས་སྤྱོད་ཡོན་ཏན་བཞི་ལྡན་ཡིན་པར་འདོད། །ཅེས་དང་། ཤེས་རབ་
སྒྲོན་མེའི་རྒྱ་ཆེར་འགྲེལ་ལས། །བསྟན་པ་ཞེས་བྱ་བ་ནི། ལྷ་དང་མི་བདུད་རྩིའི་གོ་
འཕང་ཐོབ་པར་འདོད་པ་རྣམས་ཡོངས་སུ་ཤེས་པར་བྱ་བ་དང་། སྤང་བར་བྱ་བ་དང་།
མངོན་སུམ་དུ་བྱ་བ་དང་། བསྒོམ་པར་བྱ་བ་དག་ལ་ཕྱིན་ཅི་མ་ལོག་པར་སྟོན་པ་
སྟེ་བཅོམ་ལྡན་འདས་ཀྱི་གསུང་རབ་ཅེས་བྱ་བ་ཡིན་ནོ། །ཞེས་དང་། རྣམ་བཤད་
རིགས་པར། ཇི་ལྟར་ན་ལེགས་པར་གསུངས་པ་ཡིན་ཞེ་ན། རྣམ་པ་བཅུ་དག་གིས་ཏེ།
ཡང་དག་པར་བླང་བ་ཉིད་ཀྱིས་དང་། དབང་དུ་མཛད་པ་ཉིད་ཀྱིས་དང་། འཇུག་
པ་ཉིད་ཀྱིས་དང་། རབ་ཏུ་ལྡན་པ་ཉིད་ཀྱིས་དང་། རབ་ཏུ་དབྱེ་བ་ཉིད་ཀྱིས་དང་།
རྟེན་ཉིད་ཀྱིས་དང་། གོ་བར་མཛད་པ་ཉིད་ཀྱིས་དང་། གདགས་པ་ཉིད་ཀྱིས་དང་།
དུས་ཉིད་ཀྱིས་དང་། ཡོན་ཏན་ཡོངས་སུ་འཛིན་པ་ཉིད་ཀྱིས་སོ། །ཞེས་ཐུབ་པས་
ལེགས་པར་གསུངས་པ་ཡིན་པ་ལ་དོན་བཅུ་པོ་འདི་ཚང་དགོས་པར་གསུངས་སོ།།
དེ་ལ་ཡང་དག་པར་བླང་བ་ཞེས་པའི་དོན་ནི། ཚད་མ་རྣམ་འགྲེལ་ལས། སྐྱོབ་པ་
ཉིད་གཟིགས་ལམ་གསུང་བ། །ཞེས་གསུངས་པ་ལྟར། མངོན་པར་རྫོགས་པར་སངས་



8 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
རྒྱས་ནས་རང་གིས་ཇི་ལྟར་གཟིགས་པ་ལྟར་གདུལ་བྱ་ལ་གསུངས་པ་ཡིན་པས་བསླུ་བ་
མེད་ཅེས་པའི་དོན་ནོ། །དབང་དུ་མཛད་པ་ཞེས་པའི་དོན་ནི་སེམས་ཅན་རེ་རེ་ཙམ་མ་
ཡིན་པར་སེམས་ཅན་ཐམས་ཅད་ཀྱི་དབང་དུ་མཛད་ནས་གསུངས་ཞེས་པའི་དོན་ནོ།
།འཇུག་པ་ཉིད་ཅེས་པའི་དོན་ནི་རེས་འགའ་ཙམ་མ་ཡིན་པར་མངོན་པར་རྫོགས་
པར་སངས་རྒྱས་པ་ནས་བཟུང་འཁོར་བ་ཇི་སྲིད་མ་སྟོངས་ཀྱི་བར་དུ་གདུལ་བྱ་ལ་
རྒྱུན་དུ་འདོམས་པའི་དོན་ནོ། །རབ་ཏུ་ལྡན་པ་ཞེས་པའི་དོན་ནི་གཞན་གྱིས་ཤེས་
དོགས་པའི་སློབ་དཔོན་གྱི་དཔེ་མཁྱུད་གཏན་ནས་མེད་པར་གསུངས་པའི་དོན་ནོ།
།རབ་ཏུ་དབྱེ་བ་ཞེས་པའི་དོན་ནི། སེམས་ཅན་རྣམས་ཀྱི་ཁམས་དང་། བསམ་པ་དང་།
དབང་པོ་དང་། བག་ལ་ཉལ་ཇི་ལྟ་བ་བཞིན་དུ་གཟིགས་ནས་དེ་དང་མཐུན་པར་ཡང་
དག་པར་གསུངས་པའི་དོན་ནོ།།
རྟེན་ཉིད་ཅེས་སོགས་ཀྱི་དོན་ནི་གསུང་དབྱངས་ཡན་ལག་དྲུག་ཅུ་དང་ལྡན་
པར་གསུང་བ་དང་། གསུང་དབྱངས་གཅིག་གིས་འཇིག་རྟེན་གྱི་ཁམས་མཐའ་ཡས་
མུ་མེད་པར་ཁྱབ་ཅིང་གོ་བར་མཛད་པ་དང་། འཁོར་གྱི་དཀྱིལ་འཁོར་ཇི་སྙེད་ཡོད་
པ་ཐམས་ཅད་ལ་གོ་བར་མཛད་པ་དང་། མཐའ་གཉིས་སྤངས་པའི་དབུ་མའི་ལམ་
གསུང་བ་དང་། དབང་པོ་ཡོངས་སུ་སྨིན་པ་རྣམས་ལ་དུས་སུ་འདོམས་པའི་དོན་ཏེ་
སངས་རྒྱས་ཀྱི་གསུང་ལ་ཡོན་ཏན་འདི་དག་ཚང་བ་དགོས་སོ། །ཚུལ་འདི་དག་ཞིབ་
ཏུ་ཤེས་པར་འདོད་ན་མཁས་མཆོག་དབྱིག་གཉེན་གྱི་གཞུང་རྣམས་ལ་བལྟ་བར་བྱའོ།
།མདོར་ན་བསྔགས་འོས་བསྔགས་བསྟོད་ལས། འཇུག་དང་ལྡོག་པ་གང་ལགས་དང་།
།ཀུན་ནས་ཉོན་མོངས་རྣམ་བྱང་གང་། །དེ་ཉིད་དཔའ་བོ་ཁྱོད་བཀའ་དང་། །གཞན་གྱི་
ཚིག་གི་ཁྱད་པར་ལགས། །འདི་ནི་གཅིག་པུ་དེ་བཞིན་ཉིད། །དེ་ནི་བསླུ་ཆོས་འབའ་
ཞིག་ན། །ཁྱོད་ཀྱི་བཀའ་དང་གཞན་གྱི་ཚིག །དེ་ལས་ཁྱད་ཞུགས་གཞན་ཅི་འཚལ།



སྐབས་དང་པོ། 9
།འདི་ནི་གཅིག་ཏུ་དག་ལ་དེ། །གཅིག་ཏུ་བར་གཅོད་བགྱིད་ལགས་ན། །ཁྱོད་ཀྱི་
བཀའ་དང་གཞན་གྱི་ཚིག །དེ་ལས་མི་འདྲ་ཅི་ཞིག་མཆིས། །དེ་ཡིས་བསྒོས་ཤིང་ཉེར་
བསྒོས་པ། །འདི་ཡིས་དག་པར་བགྱིད་འགྱུར་བ། །དེ་ཉིད་མགོན་པོ་ཁྱོད་བཀའ་དང་།
།གཞན་གྱི་ཚིག་གི་ཁྱད་པར་ལགས། །ཞེས་དང་། སློབ་དཔོན་དབྱིག་གཉེན་གྱིས།
།ཉོན་མོངས་དགྲ་རྣམས་མ་ལུས་འཆོས་པ་དང་། །ངན་འགྲོའི་སྲིད་ལས་སྐྱོབ་པ་གང་
ཡིན་པ། །འཆོས་སྐྱོབ་ཡོན་ཏན་ཕྱིར་ན་བསྟན་བཅོས་ཏེ། །གཉིས་པོ་འདི་དག་གཞན་
གྱི་ལུགས་ལ་མེད། །ཅེས་དང་། རྗེ་བླ་མས། ཁྱོད་ཀྱི་བསྟན་ ་ལས་ཕྱིར་ཕྱོགས་པས།
།ཡུན་རིང་ངལ་བ་བསྟེན་བྱས་ཀྱང་། །ཕྱི་ཕྱིར་སྐྱོན་རྣམས་བོས་པ་བཞིན། །བདག་
ཏུ་ལྟ་བ་བརྟན་ཕྱིར་རོ།།
ཨེ་མའོ་མཁས་པས་འདི་གཉིས་ཀྱི། །ཁྱད་པར་ཁོང་དུ་ཆུད་གྱུར་པ། །དེ་ཚེ་རྐང་
གི་ཁོང་ནས་ནི། །ཁྱད་ལ་ཅི་ཕྱིར་གུས་མི་འགྱུར། །ཞེས་གསུངས་པ་ལྟར་གོ་དགོས་སོ།
།རྒྱལ་བའི་བཀའ་དེ་ལ་ཡང་ལང་ཀར་གཤེགས་པ་ལས། ལྷ་ཡི་ཐེག་དང་ཚངས་པའི་
ཐེག །དེ་བཞིན་དུ་ནི་ཉན་ཐོས་དང་། །དེ་བཞིན་གཤེགས་དང་རང་རྒྱལ་གྱི། །ཐེག་
པ་འདི་དག་ངས་བཤད་དོ།།
ཇི་སྲིད་སེམས་ནི་འབྱུང་གི་བར། །ཐེག་པ་རྣམས་ལ་ཐུག་པ་མེད། །སེམས་
ནི་ཡོངས་སུ་གྱུར་པ་ན། །ཐེག་པ་མེད་ཅིང་འགྲོ་བ་མེད། །ཐེག་པའི་རྣམ་གཞག་
ཡོད་མིན་ཉིད། །ཐེག་པ་གཅིག་ཏུ་ང་སྨྲའོ། །ཞེས་དང་། རིན་ཆེན་འཕྲེང་བ་ལས།
བརྡ་སྤྲོད་པ་དག་ཇི་ལྟ་བུར། །ཡི་གེའི་ཕྱི་མོ་ཀློག་འཇུག་ལྟར། །དེ་བཞིན་སངས་
རྒྱས་གདུལ་བྱ་ལ། །ཇི་ཙམ་བཟོད་པའི་ཆོས་སྟོན་ཏོ། །ཁ་ཅིག་ལ་ནི་སྡིག་པ་ལས།
།རྣམ་པར་བཟློག་ཕྱིར་ཆོས་སྟོན་ཏེ། །ཁ་ཅིག་བསོད་ནམས་གྲུབ་བྱའི་ཕྱིར།
།ཁ་ཅིག་ལ་ནི་གཉིས་བརྟན་པ། །ཁ་ཅིག་ལ་ནི་གཉིས་མི་བརྟེན། །ཟབ་མོ་ཁུ་



10 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
འཕྲིག་ཅན་འཇིགས་པ། །སྟོང་ཉིད་སྙིང་རྗེའི་སྙིང་པོ་ཅན། །བྱང་ཆུབ་བསྒྲུབ་པ་
ཁ་ཅིག་ལའོ།།
དེ་ལྟས་མཁས་པས་ཐེག་ཆེན་ལ། །ཁོང་ཁྲོ་བ་ནི་ཟད་བྱ་ཞིང་། །རྫོགས་པའི་
བྱང་ཆུབ་བསྒྲུབ་བྱའི་ཕྱིར། །ལྷག་པར་རབ་ཏུ་དད་པར་བྱ། །ཐེག་པ་ཆེ་ལ་རབ་
དང་ཞིང་། །དེ་ལས་བཤད་པ་སྤྱད་པ་ཡིས། །བླ་མེད་བྱང་ཆུབ་ཐོབ་འགྱུར་ཞིང༌།
།བདེ་བ་ཀུན་ཀྱང་ཞིང་ལས་འགྲུབ། །ཅེས་གསུངས་པ་ལྟར། གདུལ་བྱའི་བསམ་
པའི་དབང་གིས་དྲང་དོན་དང་ངེས་དོན་མང་དུ་བཀའ་སྩལ་པས་དྲང་ངེས་ལེགས་
པར་ཕྱེ་བ་དགོས་ལ། གདུལ་བྱ་བློ་དམན་དག་གིས་རང་སྟོབས་ཀྱིས་དྲང་ངེས་
འབྱེད་མི་ནུས་པས་རྒྱལ་བ་རང་ཉིད་ཀྱིས་གསུང་རབ་ཀྱི་དགོངས་དོན་འགྲེལ་
བར་ལུང་བསྟན་པའི་ཤིང་རྟ་ཆེན་པོ་རྣམས་ཀྱི་གཞུང་ལ་བརྟེན་དགོས་ཤིང་།
དེ་ཡང་ཕྱི་རབས་ཀྱི་བློ་དམན་དག་གིས་གཞུང་དེ་དག་ཉིད་ཀྱི་སྟེང་ནས་རྟོགས་
དཀའ་བས་ཤིང་རྟ་ཆེན་པོའི་རིགས་ལམ་ཇི་བཞིན་མཁྱེན་པའི་བརྒྱུད་ལྡན་བླ་མ་དམ་
པའི་མན་ངག་ལ་བརྟེན་ནས་བཙལ་ཏེ་རྒྱལ་བའི་དགོངས་པ་རྙེད་པ་དགོས་སོ།།
དེ་ཡང་། བཀའ་དང་པོར་གདུལ་བྱ་བློ་གྲོས་དམན་པ་རྣམས་རྗེས་སུ་གཟུང་བའི་
ཕྱིར་ཆོས་ཐམས་ཅད་ངོ་བོས་གྲུབ་པ་ལྟར་དུ་གསུངས་པ་དང་། དགོངས་འགྲེལ་སོགས་
སུ་གཞན་དབང་རང་ངོས་ནས་གྲུབ་ལ་ཀུན་བཏགས་རང་གི་མཚན་ཉིད་ཀྱིས་མ་གྲུབ་
པའི་ཁྱད་པར་བཤད་པ་དང་ཀུན་གཞིའི་རྣམ་ཤེས་དང་། མཐར་ཐུག་ཐེག་པ་གསུམ་དུ་
བཤད་པ་དང་། ཉན་རང་གིས་ཆོས་ཉིད་ཕྲ་མོ་མ་རྟོགས་པར་བཤད་པ་སོགས་དང་དོན་
དགོངས་པ་ཅན་མང་དུ་ཡོད་ཀྱང་རྒྱལ་བ་རང་ཉིད་ཀྱི་དགོངས་པ་མཐར་ཐུག་པ་བདག་
ཉིད་ཆེན་པོ་ཀླུ་སྒྲུབ་ཀྱིས་ཇི་ལྟར་བཀྲལ་བ་ལྟར་ཡིན་པ་ནི། སློབ་དཔོན་ཟླ་བ་གྲགས་པས།
སློབ་དཔོན་ཀླུ་སྒྲུབ་ཞབས་ཀྱི་ལམ་ལས་ནི། །ཕྱི་རོལ་གྱུར་ལ་ཞི་བའི་ཐབས་མེད་དོ།།



སྐབས་དང་པོ། 11
དེ་དག་ཀུན་རྫོབ་དེ་ཉིད་བདེན་ལས་ཉམས། །དེ་ལས་ཉམས་པས་ཐར་པ་གྲུབ་
ཡོད་མིན། །ཞེས་དང་། རྗེ་བླ་མས། འཛམ་གླིང་མཁས་པའི་རྒྱན་གྱུར་འདི་རྣམས་
ཀྱི། །ལེགས་བཤད་ཀུན་ལ་སྙིང་ནས་གུས་མོད་ཀྱང་། །འཁོར་འདས་རྟེན་འབྱུང་མི་
བསླུའི་གཏན་ཚིགས་ཀྱིས། །མཚན་འཛིན་དམིགས་གཏད་ཐམས་ཅད་འཇིག་བྱེད་པ།
།ཟླ་བ་ལས་འོངས་ལེགས་བཤད་འོད་དཀར་གྱིས། །བློ་མིག་ཀུའི་ཚལ་རབ་ཕྱེ་བའི་
ཚེ། །སངས་རྒྱས་བསྐྱངས་ཀྱིས་བསྟན་པའི་ལམ་མཐོང་ནས། །ཀླུ་སྒྲུབ་ལུགས་
བཟང་གཙོ་བོར་མི་འཛིན་སུ། །ཞེས་དང་། ཀླུ་སྒྲུབ་གཞུང་ལུགས་ཀུནྟའི་ཚལ།
།དྲི་མེད་མཁྱེན་པའི་དཀྱིལ་འཁོར་རྒྱས། །གསུང་རབ་མཁའ་ལ་ཐོགས་མེད་རྒྱུ།
།མཐར་འཛིན་སྙིང་གི་མུན་པ་སེལ། །ལོག་སྨྲའི་རྒྱུ་སྐར་ཟིལ་གནོན་པ། །དཔལ་
ལྡན་ཟླ་བའི་ལེགས་བཤད་ཀྱི། །འོད་དཀར་འཕྲེང་བས་གསལ་བྱས་པ། །བླ་མའི་
དྲིན་གྱིས་མཐོང་བའི་ཚེ། །བདག་གི་ཡིད་ཀྱི་ངལ་བསོ་ཐོབ། །ཅེས་གང་གསུངས་
པ་ལྟར་རོ།།
དེས་ན་རྒྱལ་བས་གདུལ་བྱའི་དབང་གིས་མདོ་སྡེ་འགའ་ཞིག་ཏུ་མཐར་ཐུག་
ཐེག་པ་གསུམ་དུ་གསུངས་ཀྱང་། རྒྱལ་བ་རང་ཉིད་ཀྱི་དགོངས་པ་ནི་ཀླུ་སྒྲུབ་ཡབ་
སྲས་ཀྱི་བཞེད་པ་ལྟར་མཐར་ཐུག་ཐེག་པ་གཅིག་ཏུ་ངེས་པ་ཡིན་ཏེ། དམ་པའི་
ཆོས་པདྨ་དཀར་པོ་ལས། སྐྱེས་བུ་དམ་པ་སྐྱོབ་པ་སངས་རྒྱས་དག །ཐབས་ལ་
མཁས་པ་བརྒྱ་ཕྲག་དུ་མ་ཡིས། །རྫོགས་པའི་སངས་རྒྱས་ཆོས་ནི་ཅི་གསུང་བ།
།ཅི་འདྲ་ང་ལས་ཉོན་ཅིག་ཤཱ་རིའི་བུ། །དེ་དག་སྤྱོད་པ་བསམ་པ་ཅི་འདྲའང་མཁྱེན།
།སྲོག་ཆགས་བྱེ་བ་མོས་པ་ཐ་དད་པ། །དེ་དག་སྔོན་ཆད་དགེ་བ་ཅི་བྱས་དང་།
།ལས་རྣམས་སྣ་ཚོགས་དག་ནི་མཁྱེན་ནས་སུ། །ངེས་པའི་ཚིག་དང་གཞི་རྣམས་སྣ་
ཚོགས་ཀྱིས། །སྲོག་ཆགས་དེ་དག་ཁོང་དུ་ཆུད་པར་བྱེད། །ངས་ནི་རྒྱུ་དང་དཔེ་



12 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ཡང་བརྒྱ་དག་གིས། །སེམས་ཅན་དེ་ལྟ་དེ་ལྟར་མགུ་བར་བྱས། །མདོ་སྡེ་དེ་བཞིན་
ཚིགས་སུ་བཅད་པའང་བཤད། །དེ་ལྟར་བྱུང་དང་སྐྱེས་རབས་རྨད་བྱུང་དང་།
།གླེང་གཞི་དེ་བཞིན་གཏན་ལ་དབབ་པ་དང་། །དབྱངས་བསྙད་དཔེ་བརྒྱ་སྣ་ཚོགས་
རྣམས་ཀྱིས་བཤད། །མི་མཁས་གང་དག་དམན་ལ་མངོན་དགའ་ཞིང་། །སངས་
རྒྱས་བྱེ་བ་མང་ལ་སྤྱོད་མང་སྤྱད། །འཁོར་བར་ཆགས་ཤིང་ཤིན་ཏུ་སྡུག་བསྔལ་བ།
།དེ་ལ་མྱ་ངན་འདའ་བ་ཉེ་རབ་བསྟན། །སངས་རྒྱས་ཡེ་ཤེས་རབ་ཏུ་རྟོགས་བྱའི་ཕྱིར།
།ཐབས་འདི་རང་འབྱུང་གིས་ནི་མཛད་གྱུར་གྱི། །དེ་དག་རྣམས་ལ་ཁྱེད་ཅག་སངས་
རྒྱས་སུ། །འགྱུར་རོ་ཞེས་ནི་ནམ་ཡང་མི་གསུང་ངོ༌། །ཅི་ཕྱིར་ཞེ་ན་སྐྱོབ་པ་དུས་ལ་
གཟིགས། །དལ་བ་གཟིགས་ཏེ་དེ་ནས་གདོད་འཆད་དོ།།
དལ་བ་དེ་ནི་བརྒྱ་ལ་དེང་ཐོབ་པས། །དེ་ཕྱིར་ཡང་དག་ངེས་པ་འདི་བཤད་དོ།
།ང་ཡི་བསྟན་པ་ཡན་ལག་དགུ་པོ་ཡང་། །སེམས་ཅན་དག་གི་མཐུ་དང་སྟོབས་ལས་
བཤད། །འདི་ལྟར་ཐབས་ཀྱིས་མཆོག་སྦྱིན་ཡེ་ཤེས་ལ། །རབ་ཏུ་གཟུད་པའི་ཕྱིར་
ནི་ངས་བཤད་དོ། །གང་དག་རྟག་ཏུ་རྣམ་པར་དག་གྱུར་པ། །གསལ་གཙང་རབ་
ཏུ་ངེས་པ་སངས་རྒྱས་སྲས། །སངས་རྒྱས་བྱེ་བ་མང་ལ་ལྷག་བྱས་པ། །དེ་དག་
ལ་ནི་རབ་རྒྱས་མདོ་རྣམས་བཤད། །འདི་ལྟར་དེ་དག་བསམ་པ་རྫོགས་པ་དང་།
།རྣམ་པར་དག་པའི་ཚུལ་དང་ལྡན་གྱུར་པས། །དེ་དག་ལ་ནི་མ་འོངས་དུས་ན་ཡང་།
།ཕན་ཞིང་བདེ་བའི་སངས་རྒྱས་འགྱུར་ཞེས་གསུང་། །ཐོས་ནས་འགྲོ་མཆོག་སངས་
རྒྱས་འགྱུར་སྙམ་སྟེ། །ཐམས་ཅད་ཤིན་ཏུ་དགའ་བས་ཁྱབ་པར་འགྱུར། །དེ
དག་སྤྱོད་པ་རྣམས་ཀྱང་ངས་ཤེས་ནས། །ཤིན་ཏུ་རྒྱས་པའི་མདོ་སྡེ་རབ་ཏུ་བཤད།
།འདི་ལྟར་འདྲེན་པའི་ཉན་ཐོས་དེ་དག་ལས། །གང་དག་ང་ཡི་བསྟན་པ་འདི་ཐོས་པ།
།ཚིགས་བཅད་གཅིག་ཙམ་ཐོས་སམ་གཟུང་ཡང་རུང་། །ཐམས་ཅད་ཐེ་ཚོམ་མེད་



སྐབས་དང་པོ། 13
པར་བྱང་ཆུབ་འགྱུར། །ཐེག་པ་ཐ་དད་པར་ནི་གང་སྟོན་པ། །སྐྱེས་མཆོག་རྣམས་ཀྱི་
ཐབས་མཁས་མ་གཏོགས་པར། །ཐེག་པ་གཅིག་སྟེ་གཉིས་སུ་ཡོང་མ་ཡིན། །འཇིག་
རྟེན་ན་ནི་ནམ་ཡང་གསུམ་དུ་མེད། །སངས་རྒྱས་རྣམས་ཀྱི་ཡེ་ཤེས་བསྟན་པའི་ཕྱིར།
།འཇིག་རྟེན་དུ་ཡང་འཇིག་རྟེན་མགོན་པོ་བྱུང༌། །ཐེག་པ་གཅིག་སྟེ་གཉིས་སུ་ཡོད་
མ་ཡིན། །སངས་རྒྱས་ཐེག་པ་དམན་པས་འཁྲིད་མི་མཛད། །རང་བྱུང་བདག་
ཉིད་ཅི་ལ་གནས་པ་དང་། །སངས་རྒྱས་ཇི་ལྟ་བུ་དང་ཅི་འདྲ་བ། །སྟོབས་དང་
བསམ་གཏན་རྣམ་ཐར་དབང་པོ་རྣམས། །དེ་དག་ཉིད་ལ་སེམས་ཅན་རབ་ཏུ་འཇོག
།ཅེས་དང་། མདོ་དེ་དག་གི་དོན་ཡང་། རྡོ་རྗེ་འཆང་ཆེན་པོའི་ལམ་གྱི་རིམ་པ་ལས།
དེའི་དོན་ནི་སངས་རྒྱས་འཇིག་རྟེན་དུ་བྱོན་པའི་དགོས་པ་ནི་རང་གིས་བརྙེས་པའི་ཡེ་
ཤེས་སེམས་ཅན་གྱིས་ཐོབ་པར་བྱ་བའི་ཕྱིར་ཡིན་པས། ལམ་བསྟན་པ་རྣམས་ཀྱང་
སངས་རྒྱས་སུ་འཁྲིད་པའི་ཐབས་གཅིག་ཏུ་ཟད་ཀྱི། དེར་བཀྲི་བའི་ཐབས་སུ་མ་གྱུར་
བའི་ཐེག་པ་དམན་པས་སེམས་ཅན་མི་འཁྲིད་དོ།།
དེས་ན་རང་ཉིད་གོ་འཕང་གང་ལ་གནས་པའི་སྟོབས་ལ་སོགས་པ་ལ་སེམས་ཅན་
རྣམས་ཀྱང་འགོད་དོ། །གལ་ཏེ་བྱང་ཆུབ་བརྙེས་ནས་སེམས་ཅན་འགའ་ཞིག་སངས་
རྒྱས་ཀྱི་སར་འགྲོ་བའི་ཐབས་སུ་མ་གྱུར་པའི་ཐེག་པ་དམན་པ་ལ་བཀོད་ན་ཆོས་ལ་དཔེ་
མཁྱུད་བྱེད་པའི་སེར་སྣ་ཡོད་པར་འགྱུར་ཏེ། མཐར་ཐུག་ཐེག་པ་གཅིག་ཡིན་པས་ཐེག་
པ་དམན་པའི་རིགས་ཅན་དེ་དག་ཀྱང་སངས་རྒྱས་ཀྱི་སར་ནི་འཁྲིད་དུ་ཡོད་ལ། དེའི་
ཐབས་ཀྱང་ཤེས་བཞིན་དུ་དེ་དག་ལ་སངས་རྒྱས་ཀྱི་སར་བཀྲི་བའི་ཆོས་མི་སྟོན་པར་
སྦེད་པའི་ཕྱིར་རོ། །ཞེས་པའོ། །ཞེས་གསུངས་ཤིང་། བདེན་པ་པོའི་ལེའུ་ལས་ཀྱང་།
འཇམ་དཔལ་དེ་བཞིན་གཤེགས་པས་སེམས་ཅན་ཁ་ཅིག་ལ་ནི་ཐེག་པ་ཆེན་པོ་སྟོན།
ཁ་ཅིག་ལ་ནི་རང་སངས་རྒྱས་ཀྱི་ཐེག་པ་སྟོན། ཁ་ཅིག་ལ་ནི་ཉན་ཐོས་ཀྱི་ཐེག་པ་སྟོན་



14
རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ང་འགྱུར་རོ།
ན། དེ་ནི་དེ་བཞིན་གཤེགས་པའི་སེམས་མ་དག་པར་འགྱུར་རོ། །སེམས་མ་སྙོམས་
པ་ཉིད་དུ་ཡང་འགྱུར་རོ།།
མངོན་པར་ཞེན་པའི་སྐྱོན་དུ་ཡང་འགྱུར་རོ། །སྙིང་རྗེ་ཆེན་པོ་ཕྱོགས་
གཅིག་པར་ཡང་འགྱུ ར་རོ། །འདུ་ཤེས་ཐ་དད་པའི་སྐྱོན་དུའང་འགྱུར་རོ།
།ངས་ཆོས་ལ་སློབ་དཔོན་གྱི་དཔེ་མཁྱུད་བྱས་པར་ཡང་ །འཇམ་དཔལ་
ངས་སེམས་ཅན་རྣམས་ལ་ཆོས་གང་དང་གང་བསྟན་པ་ཐམས་ཅད་ནི་འདི་ལྟ་སྟེ།
ཐམས་ཅད་མཁྱེན་པའི་ཡེ་ཤེས་ཐོབ་པར་བྱ་བའི་ཕྱིར་བྱང་ཆུབ་ལ་གཞོལ་བ།
ཐེག་པ་ཆེན་པོ་ལ་འབབ་པ། ཐམས་ཅད་མཁྱེན་པ་ཉིད་སྒྲུབ་པ། ཡུལ་གཅིག་ཏུ་ཡང་
དག་པར་ཕྱིན་པར་བྱེད་པ་སྟེ། དེ་བས་ན་ང་ལ་ཐེག་པ་ཐ་དད་པ་རྣམ་པར་དགོད་པ་
མེད་དོ། །ཞེས་དང་། འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པ་
ལས། ཐེག་པ་གསུམ་གྱི་ངེས་འབྱུང་ལ། །ཐེག་པ་གཅིག་གི་འབྲས་བུར་གནས།།
ཞེས་གསུངས་པ་ལྟར་རོ།།
དེ་ལྟར་ན་རྒྱལ་བའི་བཀའ་ཐམས་ཅད་དངོས་དང་བརྒྱུད་པས་འཚང་རྒྱ་བའི་
ཐབས་སྟོན་པ་ཤ་སྟག་དང་། ཐེག་པ་སྣ་ཚོགས་གསུངས་པ་རྣམས་ཀྱང་ཐེག་པ་དེས་
འདུལ་བའི་གདུལ་བྱ་དེ་དང་དེ་སངས་རྒྱས་ཀྱི་སར་འཁྲིད་པའི་ཐབས་ཤ་སྟག་ཡིན་ལ།
དེ་ཡང་། དམ་པའི་ཆོས་པདྨ་དཀར་པོ་ལས། ཁང་པ་བརྩེགས་པ་ཤིན་ཏུ་རྒྱ་ཆེ་
ཞིང་གྲུམ་པ་མེ་རབ་ཏུ་འབར་བ་རླུང་གིས་བུས་པ། སྡིག་སྦྲུལ་ལ་སོགས་པའི་སྲོག་
ཆགས་མ་བསྲུན་པ་འཇིགས་སུ་རུང་བ་མང་དུ་ཡོད་པ་ཞིག་གི་ནང་ན་རང་དང་
རང་གི་བུ་ཚ་ཆུང་ངུ་ཡིད་དུ་འོང་བ་མང་པོ་དང་བཅས་པ་ཚུད་ནས་ཡོད་པ་ལ།
ཕ་རང་ཉིད་ཕྱིར་ཐོན་ཀྱང་བུ་དེ་རྣམས་བརྡ་མ་ཕྲད་པའི་དབང་གིས་ཁང་པ་འཇིགས་
སུ་རུང་བ་འདི་ལས་ཕྱིར་ཐོན་ཞེས་བསྐུལ་ཀྱང་རྩེད་མོ་སྣ་ཚོགས་ཀྱིས་གཡེངས་ནས་



སྐབས་དང་པོ། 15
འགྲོར་མི་ཉན་པ་ལ་ཕ་ཐབས་ལ་མཁས་པ་དེས་བུ་དག་སྒོའི་ཕྱིར་ལ་འུར་ཤོག་དང་།
འདི་ན་རས་དྲངས་པའི་ཤིང་རྟ་ལ་སོགས་པ་བུ་ཁྱེད་རྣམས་རང་རང་གང་ལ་དགའ་
བའི་ཡོ་བྱད་དེ་དང་དེ་དག་ཡོད་ཀྱི་ཁྱེད་ཅག་སུ་མགྱོགས་པ་ལ་སྦྱིན་ནོ་ཞེས་བྱས་པ་ན།
བྱིས་པ་དེ་རྣམས་དགའ་ཆེས་ནས་སྒོའི་ཕྱིར་རྒྱུགས་ཏེ་ཁང་པ་མེ་འབར་བ་དེ་ལས་
ཐོན་ནས་ཕའི་གམ་དུ་སླེབས་པ་ན། ཕ་དེས་རས་དྲངས་པའི་ཤིང་རྟ་ལ་སོགས་པ་
བཞག་ནས་གླང་པོ་ཆེའམ། རྟ་སྤྲིན་གྱི་ཤུགས་ཅན་གྱིས་དྲངས་པའི་ཤིང་རྟ་གསེར
དང་དངུལ་ལ་སོགས་པའི་རིན་པོ་ཆེའི་ཁྱད་པར་བསམ་གྱིས་མི་ཁྱབ་པའི་ཡོ་བྱད་
དང་ལྡན་པའི་ཤིང་རྟར་རེ་བྱིན་ན་ཕ་དེས་བུ་དེ་རྣམས་བསླུས་པ་མ་ཡིན་པ་བཞིན་དུ།
སངས་རྒྱས་ཐབས་མཁས་ལ་ཐུགས་རྗེ་ཆེན་པོ་དང་ལྡན་པས་ཀྱང་སེམས་ཅན་འཁོར་
བའི་གནས་ན་སྡུག་བསྔལ་ཞིང་རེ་ཞིག་ཐེག་པ་ཆེན་པོར་བཀྲི་བའི་སྐལ་བ་མེད་པ་
རྣམས་ལ་རས་དྲངས་པའི་ཤིང་རྟ་སོགས་དང་འདྲ་བའི་ཉན་རང་གི་ལམ་བསྟན་ནས་
འཁོར་བའི་སྡུག་བསྔལ་ལས་ཐར་བར་མཛད་ནས། སླར་རིམ་གྱིས་ཐེག་པ་ཆེན་པོར་
འཁྲིད་ནས་སངས་རྒྱས་ཀྱི་ས་ལ་འཇོག་པར་མཛད་དོ།།
ཞེས་དཔེ་དང་བཅས་ཏེ་རྒྱ་ཆེར་གསུངས་ཤིང༌། གཞན་ཡང་རྒྱ་མཚོར་འགྲོ་
བའི་ཚོང་ཕྲུག་རྣམས་གླིང་ཡུན་རིང་དུ་མ་མཐོང་བས་ཡིད་ཆད་ཅིང་ལུས་སེམས་
ངལ་བར་གྱུར་པ་ན། དེད་དཔོན་ཐབས་ལ་མཁས་པས་རྒྱ་མཚོའི་དབུས་སུ་གླིང་
སྤྲུལ་ནས་རེ་ཞིག་ངལ་གསོར་བཅུག །ལུས་སེམས་ལེགས་པར་བསོས་པ་ན་སླར་
ཡང་ནོར་བུའི་གླིང་དུ་ད་གདོད་འགྲོ་དགོས་སོ་ཞེས་བསྐུལ་ནས་ཡིད་བཞིན་གྱི་ནོར
བུའི་གླིང་དུ་འཁྲིད་པར་བྱེད་པ་བཞིན་དུ། ཐུབ་པས་ཀྱང་གདུལ་བྱ་བློ་གྲོས་དམན་པ་
རེ་ཞིག་ཐེག་པ་ཆེན་པོར་འཇུག་མི་ནུས་པ་རྣམས་སྔོན་ལ་དམན་ལམ་དུ་འཁྲིད་ནས།
སླར་རིམ་གྱིས་ཐེག་ཆེན་དུ་འཁྲིད་པར་མཛད་པ་ཡིན་ནོ། །དེ་ལ་འགའ་ཞིག་འདི



16 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
སྙམ་དུ་སངས་རྒྱས་ཀྱི་བཀའ་ཐམས་ཅད་སངས་རྒྱ་བའི་ཐབས་སྟོན་པ་ཤ་སྟག་དང་།
ཐེག་པ་དང་ལམ་ཐམས་ཅད་འཚང་རྒྱ་བའི་ཐབས་ཤ་སྟག་ཡིན་ན། མདོ་སྡེ་རྒྱན་ལས།
སེམས་ཅན་ཆེད་དུ་དམྱལ་བའི་སྲིད་པར་གནས་པ་ཡི། །སྡུག་བསྔལ་མི་བཟད་ཅིས་
ཀྱང་རྒྱལ་སྲས་གནོད་བྱེད་མིན། །ཞི་སྲིད་ཡོན་ཏན་སྐྱོན་གྱིས་ཐེག་པ་དམན་ཞུགས་
པའི། །རྣམ་རྟོག་དགེ་བ་སྣ་ཚོགས་བློ་ལྡན་གནོད་བྱེད་ཡིན། །བློ་དང་ལྡན་པ་དམྱལ་
བར་གནས་པ་དུས་ཀུན་དུ། །བྱང་ཆུབ་དྲི་མེད་ཡངས་པའི་བར་དུ་གཅོད་བྱེད་མིན།
།ཐེག་པ་གཞན་ལ་རབ་བསིལ་རྣམ་རྟོག་བདག་ཕན་པ། །རབ་ཏུ་བདེ་བར་གནས་ཀྱང་
བར་དུ་གཅོད་པར་བྱེད། །ཅེས་ཐེག་དམན་གྱི་བསམ་པ་བསྐྱེད་པ་དང་། དམྱལ་
བར་སྐྱེས་པ་གཉིས་སངས་རྒྱས་ཐོབ་པ་ལ་ཐེག་དམན་གྱི་བསམ་པ་བསྐྱེད་པས་བར
དུ་གཅོད་པ་ཙམ། དམྱལ་བར་སྐྱེས་པས་དེ་ཙམ་བར་གཅོད་མི་བྱེད་པར་གསུངས་
པ་དང་། ཡོན་ཏན་རིན་པོ་ཆེ་སྡུད་པ་ལས། གལ་ཏེ་བྱང་ཆུབ་སེམས་དཔའ་འདོད་
ཡོན་ལྔ་སྤྱོད་ཀྱང་། །སངས་རྒྱས་ཆོས་དང་འཕགས་པའི་དགེ་འདུན་སྐྱབས་སོང་སྟེ།
།སངས་རྒྱས་འགྲུབ་བྱ་སྙམ་དུ་ཀུན་མཁྱེན་ཡིད་བྱེད་ན། །མཁས་པ་ཚུལ་ཁྲིམས་ཕ་
རོལ་ཕྱིན་གནས་རིག་པར་བྱ། །གལ་ཏེ་བསྐལ་པ་བྱེ་བར་དགེ་བའི་ལས་ལམ་བཅུ།
།སྤྱོད་ཀྱང་རང་རྒྱལ་དགྲ་བཅོམ་ཉིད་ལ་འདོད་བསྐྱེད་ན། །དེ་ཚེ་ཚུལ་ཁྲིམས་སྐྱོན་
བྱུང་ཚུལ་ཁྲིམས་ཉམས་པ་ཡིན།།
སེམས་བསྐྱེད་དེ་ནི་ཕས་ཕམ་པས་ཀྱང་ཤིན་ཏུ་ལྕི། །ཞེས་སོ་ཐར་གྱི་ཕམ་པ
བཞི་ཅར་སྤྱད་པ་ལས་ཀྱང་། ཐེག་དམན་དུ་སེམས་བསྐྱེད་པ་སྡིག་ཆེ་བར་གསུངས་
པ་རྣམས་ཇི་ལྟར་དྲངས་སྙམ་ན། དེ་ནི་ཐེག་དམན་གྱི་ལམ་རྣམས་འཚང་རྒྱ་བ་ལ་
མཐའ་གཅིག་ཏུ་གེགས་ཡིན་པར་སྟོན་པ་མིན་གྱི། བློ་ལྡན་ཐེག་ཆེན་གྱི་རིགས་ཅན་
རྣམས་ཀྱིས་སེམས་བསྐྱེད་བོར་ཏེ་ཐེག་དམན་དུ་སེམས་བསྐྱེད་ན་སངས་རྒྱས་ཐོབ་པ་



སྐབས་དང་པོ། 17
ལ་ཆེས་རིང་དུ་འགྱུར་བ་དེ་ཙམ་དམྱལ་བར་སྐྱེས་པས་མི་གནོད་ཅེས་པའི་དོན་དང་།
བྱང་སེམས་རྣམས་ཀྱིས་རྒྱལ་བ་སྲས་དང་བཅས་པའི་སྤྱན་སྔར་སེམས་ཅན་མ་ལུས་སྒྲོལ་
བར་ཁས་བླངས་ཤིང་དམ་བཅས་ནས་དམ་བཅའ་བོར་ཏེ་ཐེག་དམན་ཏུ་སེམས་བསྐྱེད་ན།
སྤྱོད་འཇུག་ལས། གལ་ཏེ་དེ་ལྟར་དམ་བཅས་ནས། །ལས་ཀྱིས་བསྒྲུབ་པར་མ་བྱས་ན།
།སེམས་ཅན་དེ་དག་ཀུན་བསླུས་པས། །བདག་གི་འགྲོ་བ་ཅི་འདྲར་འགྱུར། །དངོས་
པོ་ཕལ་པ་ཅུང་ཟད་ལའང་། །ཡིད་ཀྱིས་སྦྱིན་པར་བསམ་བྱས་ནས། །མི་གང་སྦྱིན་
པར་མི་བྱེད་པ། །དེ་ཡང་ཡི་དྭགས་རྒྱུར་གསུངས་ན། །བླ་ན་མེད་པའི་བདེ་བ་ལ།
།བསམ་པ་ཐག་པས་མགྲོན་གཉེར་ནས། །འགྲོ་བ་ཐམས་ཅད་བསླུས་བྱས་ན། །བདེ་
འགྲོར་ཇི་ག་འགྲོ་འགྱུར་རམ། ཞེས་གསུངས་པ་ལྟར། སངས་རྒྱས་ཐམས་ཅད་དང་
འགྲོ་བ་མ་ལུས་བསླུས་པས་ཕམ་པ་བཞི་ཅར་ལས་སྡིག་ཆེ་བར་གསུངས་པ་ཡིན་གྱི།
ཐེག་དམན་གྱི་སེམས་བསྐྱེད་པ་ཐམས་ཅད་ལ་སྡིག་ཡོད་པར་སྟོན་པ་ག་ལ་ཡིན། དེ་
ལྟ་མིན་པར་ཉན་རང་གི་ལམ་ཐམས་ཅད་མཐའ་གཅིག་ཏུ་འཚང་རྒྱ་བའི་གེགས་དང་།
ཐེག་དམན་གྱི་སྡེ་སྣོད་རྣམས་སངས་རྒྱ་བ་ལ་བར་
ར་དུ་གཅོད་པའི་ཆོས་སུ་བཟུང་ན་ཆོས་
སྤོང་བའི་ལས་ཀྱི་སྒྲིབ་པ་ཤིན་ཏུ་ཆེ་བ་གསོག་སྟེ། རྣམ་པར་འཐག་པ་ཐམས་ཅད་བསྡུས་
པའི་མདོ་ལས། འཇམ་དཔལ་དམ་པའི་ཆོས་སྤོང་བའི་ལས་ཀྱི་སྒྲིབ་པ་ནི་ཕྲའོ། །འཇམ་
དཔལ་གང་དེ་བཞིན་གཤེགས་པས་གསུངས་པའི་བཀའ་ལ་ལ་ནི་བཟང་བར་འདུ་ཤེས་ལ།
ལ་ལ་ནི་ངན་པར་འདུ་ཤེས་པ་ནི་ཆོས་སྤོང་བའོ། །གང་ཆོས་སྤོང་བ་དེས་ཆོས་སྤངས་
བས་དེ་བཞིན་གཤེགས་པ་ལ་སྐུར་པ་འདེབས་པ་ཡིན། དགེ་འདུན་ལ་ངན་དུ་བརྗོད་པ་
ཡིན་ནོ། །འདི་ནི་རིགས་པའོ། །འདི་ནི་མི་རིགས་པའོ་ཞེས་ཟེར་ན་ཆོས་སྤང་བའོ།།
འདི་ནི་བྱང་ཆུབ་སེམས་དཔའ་རྣམས་ཀྱི་ཆེད་དུ་གསུངས་པའོ། །འདི་ནི་ཉན་
ཐོས་རྣམས་ཀྱི་ཆེད་དུ་གསུངས་པའོ་ཞེས་ཟེར་ན་ཆོས་སྤོང་བ་ཡིན་ནོ། །འདི་ནི་



18
རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
རང་སངས་རྒྱས་རྣམས་ཀྱི་ཆེད་དུ་གསུངས་པའོ་ཞེས་ཟེར་ན་ཆོས་སྤོང་བ་ཡིན་ནོ།
།འདི་ནི་བྱང་ཆུབ་སེམས་དཔའ་རྣམས་ཀྱི་བསླབ་པ་མ་ཡིན་ནོ་ཞེས་ཟེར་ན་ཆོས་
སྤོང་བ་ཡིན་ནོ། །ཞེས་གསུངས་ཤིང་། རྡོ་རྗེ་འཆང་ཆེན་པོའི་ལམ་གྱི་རིམ་པ་ལས།
སྡིག་གྲོགས་ཀྱི་དབང་གིས་དེར་བཤད་པའི་ཆོས་སྤོང་བྱུང་ན་ལོ་བདུན་གྱི་བར་དུ་
ཞག་རེ་ལ་ལན་གསུམ་གསུམ་དུ་བཤགས་ན་སྡིག་པ་འདག་པ་དང་། འོན་ཀྱང་མྱུར་
ནའང་བཟོད་པ་ཐོབ་པ་ལ་བསྐལ་པ་བཅུ་དགོས་པར་གསུངས་པས། གོ་བ་ལོག་པ་
དེས་དུས་འདས་ན་དོན་མ་ཡིན་པ་ཆེན་པོ་ལ་སྦྱོར་ཞིང་མ་ནོར་བའི་གོ་བ་རྙེད་ན་
རྙེད་པ་ཙམ་གྱིས་ཉེས་པ་དེ་དག་མི་འབྱུང་ངོ་། །དེའི་ཕྱིར་བདེན་པ་པོའི་ལེའུ་ལས།
རྒྱ་མཚོ་ཆེན་པོར་སྒོ་ཐ་དད་པ་ནས་ཆུ་མང་པོ་འབབ་པ་བཞིན་དུ། ཐེག་པ་གསུམ
གྱི་ཆོས་ཀྱི་ཆུ་ཐམས་ཅད་ཀྱང་དེ་བཞིན་གཤེགས་པའི་རྒྱ་མཚོ་ཆེན་པོར་འབབ་པར་
གསུངས་པ་ལྟར། སངས་རྒྱས་ཀྱི་ཆོས་གང་གསུངས་ཐམས་ཅད་ཐད་ཀ་ཐད་ཀའི་
གདུལ་བྱ་ལ་ལྟོས་ཏེ་སངས་རྒྱས་ཀྱི་སར་འཁྲིད་པའི་ཐབས་ཁོ་ནར་གོ་བར་བྱའོ།།
འོན་ཀྱང་ཐབས་དེ་ལ་གདུལ་བྱའི་མཆོག་དམན་གྱི་དབང་གིས་ཐབས་
རྫོགས་མ་རྫོགས་དང་། ལམ་མྱུར་བུལ་ལ་སོགས་པའི་ཁྱད་པར་ཡང་འཐད་པས་
སངས་རྒྱས་ཀྱི་སར་འཁྲིད་པའི་ཡན་ལག་ཏུ་གྱུར་པའི་ལམ་དང་། ཐེག་ཆེན་གྱི་
ལམ་གཉིས་ནི་མི་གཅིག་གོ །ཞེས་གསུངས་སོ། །དེས་ན་བེའུ་བུམ་སྔོན་པོ་ལས།
རབ་བརྒལ་གཅིག་ལ་རྗེས་ཅང་གཉིས་མིན། དང་པོ་ཉིད་ནས་ཐེག་ཆེན་ལམ་འཇུག
།ཅེས་དང་། ཕར་ཕྱིན་བསྡུས་པ་ལས། འཇིག་རྟེན་དོན་བསྒྲུབ་ཚུལ་ལ་མཐུ་མེད་པའི།
།ཐེག་པ་གཉིས་པོ་གཏན་དུ་སྤང་བྱས་ཤིང་། །ཐུབ་རྒྱལ་ཐེག་པ་སྙིང་རྗེས་བསྟན་པ་ལ།
།གཞན་ཕན་རོ་གཅིག་རང་བཞིན་དེ་དག་འཇུག །ཅེས་དང་། བདེ་དང་མི་བདེ་རྨི་ལམ་
འདྲར་བགྲངས་ཤིང་། །གཏི་མུག་སྐྱོན་གྱིས་དམའ་བའི་འགྲོ་མཐོང་ན། །ལས་ཀྱི་དམ་



སྐབས་དང་པོ། 19
པ་གཞན་དོན་དགའ་བོར་ཞིང་། །རང་གི་དོན་ལ་དེ་ཀོ་ཅི་སྟེ་བརྩོན།། ཞེས་གསུངས་པ་
ལྟར། སྐལ་བ་དང་ལྡན་པ་རྣམས་ཀྱིས་རང་གཅིག་པུ་ཞི་བདེ་དོན་གཉེར་གྱི་བློས་ཐེག་
དམན་དུ་འཇུག་པ་དོར་ནས་ཐེག་པ་ཆེན་པོའི་ལམ་ལ་འཇུག་པར་བྱའོ།།
ཐེག་པ་ཆེན་པོ་ལ་རྒྱུ་ཕ་རོལ་ཏུ་ཕྱིན་པ་དང་། འབྲས་བུ་རྡོ་རྗེ་ཐེག་པ་གཉིས་
གསུངས་ཀྱི། དེ་ལས་གཞན་པའི་ཐེག་པ་ཆེན་པོའི་ཚུལ་ནི་མེད་དོ། །མདོ་སྔགས་གཉིས་
པོ་དེ་ཡང་གཅིག་གྲོགས་སུ་གཅིག་འགྲོ་བ་ཞིག་དགོས་པ་ཡིན་གྱི། ཚ་གྲང་ལྟར་ཕན་
ཚུན་འགལ་བར་གོ་ནས་རང་ཉིད་སྔགས་ཕྱོགས་ལ་མོས་པ་ལྟར་སྣང་ཞིག་སྐྱེས་པ་ན་
ཁོ་བོ་ཅག་སྔགས་པ་ཡིན་ཟེར་ནས་འདུལ་བའི་བཅས་མཚམས་ཁྱད་དུ་གསོད་པ་དང་།
རང་ཉིད་མདོ་ཕྱོགས་ལ་ཞེན་པའི་ཚེ་སྔགས་ཀྱི་དམ་ཚིག་ཡལ་བར་འདོར་བ་སོགས་ནི་
རྣམ་པ་ཀུན་ཏུ་མི་རུང་བས་མདོ་སྔགས་ཟུང་འབྲེལ་གྱི་ཚུལ་ལ་སྙིང་ནས་གུས་པར་བྱའོ།
།དེ་ཡང་། རྗེ་བླ་མས། དེ་ལྟར་རྒྱུ་དང་འབྲས་བུའི་ཐེག་ཆེན་གྱི། །ལམ་མཆོག་གཉིས་
ཀར་དགོས་པའི་ཐུན་མོང་ལམ། །ཇི་བཞིན་བསྐྱེད་ནས་མཁས་པའི་དེད་དཔོན་གྱི།
།མགོན་ལ་བརྟེན་ནས་རྒྱུད་སྡེའི་རྒྱ་མཚོ་ཆེར། །ཞུགས་ནས་ཡོངས་རྫོགས་མན་ངག་
བསྟེན་པ་དེས། །དལ་འབྱོར་ཐོབ་པ་དོན་དང་ལྡན་པར་བྱས། །རྣལ་འབྱོར་ངས་
ཀྱང་ཉམས་ལེན་དེ་ལྟར་བགྱིས། །ཐར་འདོད་ཁྱེད་ཀྱང་དེ་བཞིན་བསྐྱང་འཚལ་ལོ།
།ཞེས་གསུངས་པ་ལྟར། ལམ་ཐུན་མོང་བ་སྔོན་དུ་བཏང་ནས་རྡོ་རྗེ་ཐེག་པ་ལ་འཇུག་
པར་བྱ་དགོས་ཏེ། རྒྱུད་དོན་བསྡུས་པ་ལྔ་བཅུ་པ་ལས། བསམ་པ་དག་པའི་སློབ་
མ་ནི། །དཀོན་མཆོག་གསུམ་ལ་སྐྱབས་སོང་ལ། །བླ་མའི་རྗེས་སུ་འཇུག་པ་འདི།
།ཁ་ཏོན་བྱ་བར་སྦྱིན་པར་བྱ། །དེ་ནས་སྔགས་སོགས་སྦྱིན་པ་ཡིས། །དམ་ཆོས་
སྣོད་དུ་བྱས་ནས་ནི། །རྩ་བའི་ལྟུང་བ་བཅུ་བཞི་ནི། །བཀླག་དང་འཛིན་པ་ཉིད་དུ་བྱ།
།ཞེས་སྐྱབས་འགྲོ་དང་སེམས་བསྐྱེད་སོགས་ལམ་ཐུན་མོང་བ་སྔོན་དུ་བཏང་ནས་



20 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
སྔགས་ལམ་ལ་འཇུག་དགོས་པར་གསུངས་ལ། རྡོ་རྗེ་འཕྲེང་བ་དང་། སམྦུ་ཊི་སོགས་
བླ་མེད་ཀྱི་རྒྱུད་སྡེ་མང་པོར་སྔགས་ཀྱི་འཇུག་སྒོ་དབང་བསྐུར་བར་བྱེད་པ་ལ་ལམ་ཐུན་
མོང་
བས་རྒྱུད་སྦྱངས་པ་སྔོན་དུ་འགྲོ་དགོས་པར་ཡང་
ང་དང་ཡང་དུ་གསུངས་ཤིང་།།
དེ་བཞིན་དུ་དཔལ་མཆོག་ལ་སོགས་པ་རྒྱུད་སྡེ་འོག་མ་གསུམ་དུའང་དེ་
བཞིན་དུ་གསུངས་ལ། ས་ར་ཧ་དང་ཀླུ་བྱང་ལ་སོགས་པ་རྒྱ་གར་གྲུབ་ཆེན་གྱི་བླ་
མེད་ཀྱི་དཀྱིལ་ཆོག་ཚད་ལྡན་མང་པོར་ཡང་སྐྱབས་འགྲོ་དང་སེམས་བསྐྱེད་སོགས་
ལམ་ཐུན་མོང་བ་སྔོན་དུ་བཏང་ནས་སྔགས་ལ་འཇུག་པར་ནན་ཏན་དུ་གསུངས་སོ།
།དེ་ཡང་ཡོན་ཏན་རིན་པོ་ཆེ་སྡུད་པ་ལས། རྒྱལ་བ་འདས་དང་མ་བྱོན་ད་ལྟར་གང་
བཞུགས་པ། །ཀུན་ལམ་ཕ་རོལ་ཕྱིན་པ་འདི་ཡིན་གཞན་མ་ཡིན། །ཞེས་གསུངས་པ་
དང་མཐུན་པར་གྲུབ་ཆེན་རྣམས་ཀྱིས་བླ་མེད་ཀྱི་དཀྱིལ་མཆོག་ཚད་ལྡན་མང་པོར་
སྔགས་སྡོམ་འཛིན་པ་ན། ཇི་ལྟར་དུས་གསུམ་མགོན་པོ་རྣམས། །བྱང་ཆུབ་ཏུ་ནི་ངེས་
མཛད་པའི། །བྱང་ཆུབ་སེམས་ནི་བླ་ན་མེད། །དམ་པ་བདག་གིས་བསྐྱེད་པར་བགྱི།
།ཚུལ་ཁྲིམས་ཀྱི་ནི་བསླབ་པ་དང་། །དགེ་བའི་ཆོས་ནི་སྡུད་པ་དང་། །སེམས་ཅན་
དོན་བྱེད་ཚུལ་ཁྲིམས་གསུམ། །སོ་སོར་བརྟན་པོར་བདག་གིས་གཟུང་། །ཞེས་
བསམ་པ་སེམས་བསྐྱེད་དང་། སྤྱོད་པ་ཕྱིན་དྲུག་གམ། ཚུལ་ཁྲིམས་རྣམ་པ་གསུམ་
ལ་སློབ་པར་ཁས་ལེན་དགོས་པར་གསུངས་པས་ན་བྱང་ཆུབ་ཏུ་སེམས་བསྐྱེད་ནས་
སྤྱོད་པ་ཕ་རོལ་ཕྱིན་དྲུག་ལ་སློབ་པ་ནི་མདོ་སྔགས་གཉིས་ཀའི་ལམ་ཐུན་མོང་བ་ཡིན་ནོ།
།དེ་ཡང་སྔགས་ལམ་ལ་འཇུག་པའི་སྔོན་དུ་ལམ་ཐུན་མོང་བ་ལ་སློབ་དགོས་ཀྱང་།
སྔགས་ལམ་ལ་ཞུགས་ཟིན་ནས་ལམ་ཐུན་མོང་བ་རྣམས་མི་དགོས་སོ་སྙམ་དུ་བཟུང་
ན་ཤིན་ཏུ་མི་རུང་སྟེ། ཕར་ཕྱིན་ཐེག་པའི་གདུལ་བྱ་ལས་ཀྱང་སྔགས་ཀྱི་གདུལ་བྱ་
དབང་པོ་རྣོ་ཞིང་བསམ་པ་ཤུགས་དྲག་པ་དགོས་པས། ངེས་འབྱུང་དང་། བྱང་ཆུབ་



སྐབས་དང་པོ། 21
ཀྱི་སེམས་དང་། ཡང་དག་པའི་ལྟ་བ་རྣམས་ལྷག་པར་ཡར་ལྡན་དུ་དགོས་ཀྱི།
ལམ་གྱི་སྲོག་དེ་དག་ཡལ་བར་དོར་ནས་རླུང་བཟུང་ནས་དྲོད་སྐྱེད་དུ་རེ་བ་སོགས་ལམ་
གྱི་ཡན་ལག་ཕྲ་མོ་རེ་ལ་འབད་བློ་བྱེད་པ་ནི་ས་ཕྱོད་ཤིན་ཏུ་ཆུང་ངོ༌།།
དེས་ན་བྱང་ཆུབ་ཀྱི་སེམས་དང་ཟབ་མོ་དབུ་མའི་ལྟ་བ་ཕུ་ཐག་ཆོད་པ་ཞིག་
རྒྱུད་ལ་སྐྱེ་བའི་ཐབས་ལ་སྒོ་ཀུན་ནས་འབད་དེ། དེའི་སྟེང་དུ་སྔགས་ཀྱི་ཐབས་
མཁས་རྣམས་བསྣན་ནས་སྒོམ་ན་ལམ་ཆེས་མྱུར་བ་ཡིན་གྱི། ལམ་གྱི་སྲོག་དེ་དག་
མེད་པར་རྡོ་རྗེའི་ཐེག་པར་ཞུགས་ཀྱང་མྱུར་ཁྱད་གང་ཡང་མི་འབྱུང་ཞིང་སྔགས་
ལམ་རྣམ་དག་ཏུ་འགྱུར་བའང་ཤིན་ཏུ་དཀའ་ཞེས་རྗེ་ཐམས་ཅད་མཁྱེན་པས་གསུང་
བས་ན་བློ་གྲོས་དང་ལྡན་པ་རྣམས་ཀྱིས་ཚུལ་འདི་གནད་ཀྱི་དོན་པོར་གཟུང་ངོ་།
།རྡོ་རྗེ་ཐེག་པ་དེ་ལ་ཡང་རྒྱུད་སྡེ་བཞི་ཡོད་པས་བློ་གྲོས་ཀྱི་རྩལ་དང་ལྡན་པ་རྣམས་
ཀྱིས་རྒྱུད་སྡེ་བཞི་ཀ་ལ་མཁས་པར་བྱ་དགོས་པ་ནི། རྗེ་བླ་མས། འདི་ན་རྫོགས་
སངས་རྒྱས་སུ་བགྲོད་པ་ལ། །ཟབ་མོ་རྡོ་རྗེ་ཐེག་དང་ཕར་ཕྱིན་ཐེག །རྣམ་པ་གཉིས་
ཡོད་གསང་སྔགས་ཕར་ཕྱིན་ལས། །ཤིན་ཏུ་ཁྱད་པར་འཕགས་པ་ཡིན་ནོ་ཞེས།
།ཉི་མ་ཟླ་བ་ལྟ་བུར་ཀུན་ཏུ་གྲགས། །ཚིག་འདི་བདེན་པའི་ཚིག་ཏུ་འདོད་བཞིན་དུ།
།ཟབ་མོའི་ཐེག་དེ་ཇི་ལྟ་བུ་ཞིག་ཅེས། །ཚོལ་བར་མི་བྱེད་མཁས་པའི་ཁུར་འཛིན་པ།
།དེ་འདྲ་དེ་ཡང་ཤེས་རབ་ཅན་ཡིན་ན། །དེ་ལས་གཞན་པའི་དབང་པོ་རྟུལ་པོ་གང་།
།ཤིན་ཏུ་ཕྲད་དཀའ་གོང་ན་མེད་པའི་ལམ། །འདི་འདྲ་ཡལ་བར་འདོར་བ་ཀྱེ་མའོ་
མཚར། །དེ་ཉིད་ཕྱིར་ན་རྒྱལ་བའི་ཐེག་པ་མཆོག །སངས་རྒྱས་ལས་ཀྱང་དཀོན་
པའི་རྡོ་རྗེ་ཐེག །དངོས་གྲུབ་གཉིས་ཀྱི་གཏེར་གྱུར་ཟབ་མོ་དེར། །ཞུགས་ནས་འབད་
པ་མང་པོས་རིང་དུ་སྦྱངས། །ཚུལ་འདི་བསམས་ཤིང་མདུན་མ་ལེགས་ནས་གདའ།
།བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །རྒྱུད་སྡེ་འོག་མ་གསུམ་གྱི་ལམ་གྱི་



22 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ཚུལ། །མི་ཤེས་དེ་ཡིས་རྣལ་འབྱོར་བླ་མེད་རྒྱུད། །རྒྱུད་སྡེ་ཀུན་གྱི་མཆོག་ཏུ་ཐག་
བཅད་ཀྱང་། །དམ་བཅའ་ཙམ་དུ་ཟད་པར་ལེགས་མཐོང་ནས། །གསང་བ་སྤྱི་
རྒྱུད་ལེགས་པར་གྲུབ་པ་དང་། །དཔུང་བཟང་གིས་ཞུས་བསམ་གཏན་ཕྱི་མ་སོགས།
།བྱ་རྒྱུད་རིགས་གསུམ་སྤྱི་དང་བྱེ་བྲག་གི། །རྒྱུད་སྡེ་རྣམས་ལ་རིང་དུ་འདྲིས་པར་
བྱས། །ཚུལ་འདི་བསམ་ཞིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་
བཙུན་མཁྱེན་པའི་གཏེར། །ཞེས་གསུངས་པ་ལྟར་རོ།།
དེས་ན་འདིར་རྒྱུད་སྡེ་བཞིའི་ནང་ནས་བྱ་རྒྱུད་པདྨའི་རིགས་ཀྱི་བདག་པོ་བྱིན་
རླབས་ཀྱི་ཚན་ཀ་ཤིན་ཏུ་ཆེ་བ་འཕགས་པ་ཐུགས་རྗེ་ཆེན་པོ་བཅུ་གཅིག་ཞལ་གྱི་སྒྲུབ་
ཐབས་ཀྱི་དོན་བཤད་པ་ལ་གཉིས། ཆོས་ཁུངས་བཙུན་པར་བསྟན་པའི་ཕྱིར་བརྒྱུད་
པའི་ལོ་རྒྱུས་བཤད་པ་དང་། སྒྲུབ་ཐབས་ཀྱི་དོན་དངོས་བཤད་པའོ།།
༣
ཚུ་
ལ།
བྱང་ཆུབ་ལམ་གྱི་རིམ་
ཐུབ་པས་ཇི་ལྟར་གསུང་ཚུལ་དང་། འཕགས་ཡུལ་དུ་ཇི་ལྟར་
དར་ཚུལ།
༈ དང་པོ་ལ་གསུམ། ཐུབ་པས་ཇི་ལྟར་གསུངས་ཚུལ། བོད་ཡུལ་དུ་ཇི་ལྟར་དར་
བླ་མ་བརྒྱུད་པའི་རིམ་པ་བཤད་པའོ། །དང་པོ་ནི།
པའི་དམར་ཁྲིད་ཐམས་ཅད་མཁྱེན་པར་བགྲོད་པའི་མྱུར་ལམ་ལས། ཆུ་འགོ་གངས་
ལ་ཐུག་པ་ཞིག་དགོས་པ་ལྟར། དམ་པའི་ཆོས་ཀྱི་བརྒྱུད་པའང་བསྟན་པའི་བདག་པོ་
ཡང་དག་པར་རྫོགས་པའི་སངས་རྒྱས་ལ་ཐུག་པ་ཞིག་དགོས། ཞེས་གསུངས་ཤིང་།
ཡོན་ཏན་རིན་པོ་ཆེ་སྡུད་པ་ལས་ཀྱང་། འཛམ་བུའི་གླིང་འདིར་ཆུ་ཀླུང་ཇི་སྙེད་ཅིག་
འབབ་ཅིང་། །མེ་ཏོག་འབྲས་ལྡན་སྨན་དང་ནགས་ཚལ་སྐྱེད་བྱེད་པ། །མ་དྲོས་གནས་



སྐབས་དང་པོ། 23
པའི་ཀླུ་དབང་ཀླུ་བདག་བརྟེན་གནས་ཏེ། །དེ་ནི་ཀླུ་ཡི་བདག་པོ་དེ་ཡི་མཐུ་དཔལ་ཡིན།
།རྒྱལ་བའི་ཉན་ཐོས་པ་དག་ཇི་སྙེད་ཆོས་སྟོན་དང་། །འཆད་དང་རིགས་པ་དག་
དང་ལྡན་པ་བརྗོད་པ་དང་། །མཆོག་འཕགས་བདེ་བ་བྱེད་དང་དེ་ཡི་འབྲས་ཐོབ་པ།
།དེ་དག་ཀུན་ཀྱང་དེ་བཞིན་གཤེགས་པ་སྐྱེས་བུའི་མཐུ། །ཅི་ཕྱིར་ཞེ་ན་རྒྱལ་བས་ཆོས་
ཚུལ་གང་བསྟན་པ། །དེ་ལ་མི་མཆོག་སློབ་མར་བཅས་པས་མངོན་བསླབས་ཤིང་།
།མངོན་སུམ་བྱས་ནས་བསླབ་པ་ཇི་བཞིན་སྟོན་བྱེད་དེ། །སངས་རྒྱས་མཐུས་བྱེད་
རང་གི་སྟོབས་ཀྱི་མཐུས་མ་ཡིན། །ཞེས་གང་གསུངས་པ་ལྟར། དམ་པའི་ཆོས་ཀྱི་
བརྒྱུད་པ་བསྟན་པའི་བདག་པོ་སངས་རྒྱས་བཅོམ་ལྡན་འདས་ལ་ཐུག་པ་ཞིག་དགོས་
པས་ཐུབ་པས་ཆོས་ཇི་ལྟར་གསུངས་པའི་ཚུལ་ཤེས་དགོས་ལ།།
དེ་ཡང་། རྣམ་སྣང་མངོན་བྱང་ལས། འཇིག་རྟེན་དུ་ནི་ཀུན་མཁྱེན་རྣམས།
།རེས་འགའ་འབྱུང་ངམ་མི་འབྱུང་སྲིད། །ཨུ་དུམ་ཝ་རའི་མེ་ཏོག་བཞིན། །བརྒྱ་ལམ་
ན་ནི་རེས་འགའ་ཞིག །གང་གི་སེམས་ཅན་མཉམ་མེད་དོན། །མྱ་ངན་མི་འདའ་བྱེད་
པར་ནུས། །གསང་སྔགས་སྤྱོད་པའི་ཚུལ་འབྱུང་བ། །དེ་བས་ཀྱང་ནི་ཤིན་ཏུ་དཀོན།
།ཞེས་དང་། སྒྲུབ་ཐབས་ཀུན་བཟང་ལས། དལ་འབྱོར་འདི་ནི་ཤིན་ཏུ་གཡོ་སླ་ཞིང་།
།འཇིག་རྟེན་སྐྱེ་བོ་དམ་པ་ཕྲད་རྙེ ད ་དཀའ། །དེ་བས་ཤེས་རབ་ཐབས་ལ་གཞོལ་
བ་ཡིས། །ཡིད་ལ་བྱེད་པའི་མཆོག་དེ་བསྒྲུབ་པར་བྱ། །ཞེས་གསུངས་པ་ལྟར།
སངས་རྒྱས་འཇིག་རྟེན་དུ་འབྱོན་པ་ནི་བརྒྱ་ལམ་ན་ཨུ་དུམ་ཝ་རའི་མེ་ཏོག་ལྟར་ཤིན་
ཏུ་དཀོན་པར་གསུངས་ལ། དེའི་རྒྱུ་མཚན་ཡང་སངས་རྒྱས་འཇིག་རྟེན་དུ་འབྱུང་
བ་ལ་དང་པོར་བྱང་ཆུབ་མཆོག་ཏུ་ཐུགས་བསྐྱེད། བར་དུ་བསྐལ་པ་གྲངས་མེད་པ་
གསུམ་ལ་སོགས་པ་དུས་རིང་དཔག་ཏུ་མེད་པར་ཚོགས་གཉིས་རླབས་པོ་ཆེ་བསགས་
ཏེ་སངས་རྒྱས་ཀྱི་ཞིང་ཡོངས་སུ་དག་པ་དང་། སྨོན་ལམ་ཡོངས་སུ་རྫོགས་པ་དང་།



24 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
གདུལ་བྱ་རྣམས་རྒྱུད་ཡོངས་སུ་སྨིན་པ་སོགས་རྟེན་འབྲེལ་མཐའ་ཡས་པ་ཞིག་འགྲིག་
པ་ན་སངས་རྒྱས་འཇིག་རྟེན་དུ་འབྱོན་པ་ཡིན་ལ། དེ་ལྟ་བུའི་རྟེན་འབྲེལ་འགྲིག་པ་
ཤིན་ཏུ་དཀའ་བས་འཇིག་རྟེན་འདི་ཕལ་ཆེར་མུན་བསྐལ་ཤ་སྟག་ཏུ་གནས་ཤིང་།
སངས་རྒྱས་འབྱོན་པའི་སྒྲོན་བསྐལ་ནི་བརྒྱ་ལམ་ན་སྲིད་པ་ཙམ་མོ།།
དེ་ལྟར་སངས་རྒྱས་འབྱོན་དཀའ་བ་ལས་བསྐལ་པ་འདི་ལ་ནི་སངས་རྒྱས་སྟོང་
འབྱོན་པས་བསྐལ་པ་བཟང་པོ་ཞེས་བརྗོད་པ་ཡིན་ཏེ། སྔོན་འཇིག་རྟེན་འདིར་ཆུའི་
དཀྱིལ་འཁོར་ཆགས་པའི་ཚེ་མཚོ་ནང་ནས་པདྨ་སྟོང་ཐོན་པ་གནས་གཙང་མའི་
ལྷ་རྣམས་ཀྱིས་མཐོང་ནས་འདི་གང་གི་ལྟས་ཡིན་སྙམ་དུ་བརྟགས་པ་ན་བསྐལ་པ་
འདི་ལ་སངས་རྒྱས་སྟོང་འབྱུང་བའི་ལྟས་སུ་གོ་ནས། ཨེ་མ་བསྐལ་པ་འདི་ནི་བཟང་
པོའོ་ཞེས་ཆེད་དུ་བརྗོད་པར་སྙིང་རྗེ་པདྨ་དཀར་པོ་ལས་བཤད་དོ།།
དེ་ལ་སྐྱེ་དགུ་རྣམས་ཀྱི་ཚེ་ལོ་བཞི་ཁྲི་པའི་དུས་སུ་སངས་རྒྱས་འཁོར་བ་འཇིག་
བྱོན། ཚེ་ལོ་སུམ་ཁྲི་པའི་དུས་སུ་སངས་རྒྱས་གསེར་ཐུབ་བྱོན། སྐྱེ་དགུའི་ཚེ་ལོ་ཉི་
ཁྲི་པའི་དུས་སུ་རྒྱལ་བ་འོད་སྲུངས་བྱོན། རྩོད་ལྡན་ཚེ་ལོ་བརྒྱ་པའི་དུས་སུ་སྟོན་པ་
བཅོམ་ལྡན་འདས་ཤཱཀྱ་ཐུབ་པ་འདི་ཉིད་བྱོན་པ་ཡིན་ལ། སྟོན་པ་ཐུགས་རྗེ་ཅན་འདི་
ཉིད་ཀྱིས་ཐོག་མར་ཐུགས་ཇི་ལྟར་བསྐྱེད་པའི་ཚུལ་ནི། མདོ་སྡེ་བསྐལ་བཟང་ལས།
ང་ནི་སྔོན་ཚེ་དམན་པར་གྱུར་པའི་ཚེ། །དེ་བཞིན་གཤེགས་པ་ཤཱཀྱ་ཐུབ་ཆེན་ལ།
།འཇམ་གང་ཞིག་ནི་དབུལ་བ་བྱས་ནས་ཀྱང་། །དང་པོར་བྱང་ཆུབ་ཏུ་ནི་སེམས་
བསྐྱེད་དོ། །ཞེས་གསུངས་པ་ལྟར། རྫ་མཁན་གྱི་བུ་ཁྱེའུ་སྣང་བྱེད་དུ་སྐུ་འཁྲུངས་
པའི་ཚེ་དེ་བཞིན་གཤེགས་པ་ཤཱཀྱ་ཐུབ་ཆེན་ཞེས་བྱ་བ་འཇིག་རྟེན་དུ་བྱོན་པ་དང་
མཇལ་ཏེ་རྫའི་བུམ་པ་འཇམ་གྱིས་བཀང་བ་མེ་ལོང་གིས་ཁ་བརྒྱན་པ་སོགས་མཆོད་
པའི་ཡོ་བྱད་ཅི་ཡོད་ཕུལ་ཏེ། དེ་བཞིན་གཤེགས་པ་ཁྱེད་སྐུ་ཅི་འདྲ་དང་། །འཁོར་



སྐབས་དང་པོ། 25
དང་སྐུ་ཚེའི་ཚད་དང་ཞིང་ཁམས་དང་། །ཁྱེད་ཀྱི་མཚན་མཆོག་བཟང་པོ་ཅི་འདྲ་བ།
།དེ་འདྲ་ཁོ་ནར་བདག་ཀྱང་འགྱུར་བར་ཤོག །ཅེས་བརྗོད་ནས་བྱང་ཆུབ་ཏུ་ཐུགས་
བསྐྱེད་པར་མཛད་དོ།།
གཞན་ཡང་དྲིན་ལན་བསབས་པའི་མདོ་དང་། གསང་བ་བསམ་གྱིས་མི་
ཁྱབ་པའི་མདོ་དང་། འདུལ་བ་ལུང་དང་། སྙིང་རྗེ་པདྨ་དཀར་པོ་སོགས་མདོ་
དུ་མར་ཐུགས་བསྐྱེད་པའི་ཚུལ་མང་དུ་གསུངས་ཀྱང་འགལ་བར་མི་བསམ་སྟེ།
སྟོན་པ་ཐུགས་རྗེ་ཅན་འདི་ཉིད་ཀྱིས་རང་ཅག་ཁམས་གསུམ་གྱི་འགྲོ་བ་འཁོར་བའི་
གནས་ན་ཉོན་མོངས་ཤིང་སྡུག་བསྔལ་བརྒྱ་ཕྲག་དུ་མས་མནར་བ་རྣམས་ཐུགས་ཀྱིས་
མ་བཟོད་ནས་དེ་བཞིན་གཤེགས་པ་བགྲང་བ་ལས་འདས་པ་དག་གི་སྤྱན་སྔར་ཐུགས་
བསྐྱེད་ཅིང་སྨོན་ལམ་འདེབས་པར་མཛད་པ་ཡིན་པས། སྟོན་པའི་ཡོན་ཏན་དང་།
བཀའ་དྲིན་རྗེས་སུ་དྲན་བའི་སྒོ་ནས་ཆེས་ཆེར་གུས་པར་བྱའོ།། ལྷག་པར་སྟོན་པས་
ཞིང་འདི་ཇི་ལྟར་བཟུང་བའི་ཚུལ་ནི། སྙིང་རྗེ་པདྨ་དཀར་པོ་ལས། སྔོན་བྱུང་བ་
བསྐལ་པ་གྲངས་མེད་པ་གངྒའི་ཀླུང་གཅིག་གི་བྱེ་མ་སྙེད་འདས་པ་ན་སངས་རྒྱས་ཀྱི་
ཞིང་འདིར་བསྐལ་པ་ཆེན་པོ་འཛིན་པ་ཞེས་བྱ་བ་ཞིག་བྱུང་སྟེ། བསྐལ་པ་ཆེན་པོ་དེ་
ལ་གླིང་བཞི་པའི་སངས་རྒྱས་ཀྱི་ཞིང་འདིར་གླིང་བཞིར་འཁོར་ལོས་བསྒྱུར་བའི་རྒྱལ་
པོ་རྩིབས་ཀྱི་མུ་ཁྱུད་ཅེས་བྱ་བ་ཞིག་བྱུང་ངོ༌།།
རྩིབས་ཀྱི་མུ་ཁྱུད་དེ་ལ་མདུན་ན་འདོན་བྲམ་ཟེ་རྒྱ་མཚོའི་རྡུལ་ཞེས་བྱ་བ་
ཞིག་ཡོད་དོ། །དེ་ལ་བུ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་ལྡན་ཞིང་
དཔེ་བྱད་བཟང་པོ་བརྒྱད་ཅུས་ལུས་རྣམ་པར་མཛེས་ལ་བསོད་ནམས་བརྒྱའི་མཚན་
དང་ལྡན་ཞིང་འོད་འདོམ་གང་བ་ཡོད་ལ་ཤིང་ནྱ་གྲོ་དྷ་ལྟར་ཆུ་ཞེང་གབ་ཅིང་བལྟ་
བས་ཆོག་མི་ཤེས་པ་ཞིག་བཙས་སོ། །དེ་བཙས་མ་ཐག་ཏུ་ལྷ་འབུམ་གྱིས་མཆོད་



26 རྒྱུད་ཀྱི་དོན་གསལ་མཁས་པའི་དགའ་སྟོན་པཞུགས་སོ།
པ་བྱས་ནས་རྒྱ་མཚོའི་སྙིང་པོ་ཞེས་བྱ་བར་མིང་བཏགས་སོ། །དེ་དུས་གཞན་ཞིག་
ན་ངེས་པར་བྱུང་ནས་སྐྲ་དང་ཁ་སྤུ་བྲེགས་ཏེ་གོས་ངུར་སྨྲིག་བགོས་ནས་བླ་ན་མེད་
པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཏེ།
དེ་བཞིན་གཤེགས་པ་རིན་པོ་ཆེའི་སྙིང་པོ་ཞེས་བྱ་བར་གྱུར་ནས་བཅོམ་ལྡན་འདས་
དེས་ཆོས་ཀྱི་འཁོར་ལོ་བསྐོར་ཏེ་སྲོག་ཆགས་བྱེ་བ་ཁྲག་ཁྲིག་འབུམ་ཕྲག་མང་པོ་དག་
མཐོ་རིས་དང་ཐར་པའི་འ བྲས་བུ་ལ་རབ་ཏུ་བཀོད་པར་གྱུར་ཏོ།།
དེ་དུས་གཞན་ཞིག་ཉན་ཐོས་བྱེ་བ་ཁྲག་ཁྲིག་འབུམ་ཕྲག་མང་པོ་དག་གིས་ཡོངས་
སུ་བསྐོར་ཅིང་མདུན་དུ་བདར་ནས་གྲོང་དང༌། གྲོང་ཁྱེར་དང་། གྲོང་རྡལ་དང་།
ལྗོངས་དང་། ཡུལ་འཁོར་དང་། རྒྱལ་པོའི་ཕོ་བྲང་འཁོར་རྣམས་སུ་རྒྱུ་ཞིང་གཤེགས་
ཏེ། རིམ་གྱིས་གང་ན་འཁོར་ལོས་བསྒྱུར་བའི་རྒྱལ་པོ་དེ་གནས་པའི་གྲོང་ཁྱེར
གཞན་ཞིག་ཏུ་གཤེགས་སོ། །དེ་ནས་དེ་བཞིན་གཤེགས་པ་དགྲ་བཅོམ་པ་ཡང་
དག་པར་རྫོགས་པའི་སངས་རྒྱས་རིན་པོ་ཆེའི་སྙིང་པོ་གྲོང་ཁྱེར་གྱི་ཕྱི་རོལ་ནས་
ཧ་ཅང་ཡང་མི་རིང་བ་ན་འཛམ་བུའི་ཚལ་ཞེས་བྱ་བའི་སྐྱེད་མོས་ཚལ་ཞིག་ཡོད་
པ་ན་ཉན་ཐོས་བྱེ་བ་ཁྲག་ཁྲིག་འབུམ་ཕྲག་དུ་མ་དང་ཐབས་གཅིག་ཏུ་བཞུགས་སོ།
།རྒྱལ་པོ་རྩིབས་ཀྱི་མུ་ཁྱུད་ཀྱིས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་རིན་པོ་ཆེའི་སྙིང་པོ་བདག་གི་ཡུལ་དུ་གཤེགས་ནས་འཛམ་
བུའི་ཚལ་གྱི་སྐྱེད་མོས་ཚལ་ན་ཉན་ཐོས་བྱེ་བ་ཁྲག་ཁྲིག་འབུམ་ཕྲག་དུ་མ་དང་
ཐབས་གཅིག་ཏུ་བཞུགས་སོ་ཞེས་ཐོས་ནས་འདི་སྙམ་དུ་སེམས་ཏེ། བདག་སོང་ལ་
ཕྱིན་ནས་ཀྱང་དེ་བཞིན་གཤེགས་པ་དེ་ལ་སྟི་སྟང་དུ་བྱ། བླ་མར་བྱ། རི་མོར་བྱ།
མཆོད་པར་བྱ་གོར་མ་ཆག་སྙམ་མོ། །དེ་ནས་རྒྱལ་པོ་རྩིབས་ཀྱི་མུ་ཁྱུད་རྒྱལ་པོའི་
འབྱོར་པ་ཆེན་པོ་དང་རྒྱལ་པོའི་མཐུ་ཆེན་པོས་སྲོག་ཆགས་བྱེ་བ་ཁྲག་ཁྲིག་འབུམ་



སྐབས་དང་པོ། 27
ཕྲག་དུ་མས་ཡོངས་སུ་བསྐོར་ཅིང་མདུན་དུ་བདར་ཏེ། གྲོང་ཁྱེར་ནས་བྱུང་ཞིང་
འཛམ་བུའི་ཚལ་གྱི་སྐྱེད་མོས་ཚལ་ག་ལ་བ་དེར་སོང་ནས། བཞོན་པས་བགྲོད་པའི་
ས་ཇི་སྲིད་པ་དེ་སྲིད་དུ་བཞོན་པས་སོང་སྟེ་ཕྱིན་པ་དང་། རྐང་པས་ཀུན་དགའ་ར་བར་
ཞུགས་ནས་དེ་བཞིན་གཤེགས་པ་རིན་པོ་ཆེའི་སྙིང་པོ་ག་ལ་བ་དེར་སོང་སྟེ་ཕྱིན་པ་དང་།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་པོ་ཆེའི་
སྙིང་པོའི་ཞབས་ལ་མགོ་བོས་ཕྱག་བཙལ་ཏེ་ལན་གསུམ་སྐོར་བ་བྱས་ནས་ཕྱོགས་
གཅིག་ཏུ་འདུག་གོ།
ཕྱོགས་གཅིག་ཏུ་འདུག་ནས་ཀྱང་དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས་རིན་པོ་ཆེའི་སྙིང་པོས་རྒྱལ་པོ་རྩིབས་ཀྱི་མུ་ཁྱུད་ལ་ཆོས་ཀྱི་
གཏམ་ཡང་དག་པར་བསྟན། ཡང་དག་པར་འཛིན་དུ་བཅུག །ཡང་དག་པར་གཟེངས་
བསྟོད། ཡང་དག་པར་རབ་ཏུ་དགའ་བར་མཛད་དོ། །རྣམ་གྲངས་དུ་མར་ཆོས་ཀྱི་གཏམ་
ཡང་དག་པར་བསྟན། ཡང་དག་པར་འཛིན་དུ་བཅུག ཡང་དག་པར་གཟེངས་བསྟོད།
ཡང་དག་པར་རབ་ཏུ་དགའ་བར་མཛད་ནས་ཅང་མི་གསུང་བར་གྱུར་ཏོ། །དེ་ནས་
རྒྱལ་པོ་རྩིབས་ཀྱི་མུ་ཁྱུད་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་དེ་
བཞིན་གཤེགས་པ་རིན་པོ་ཆེའི་སྙིང་པོ་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ།
ཞབས་གཉིས་ལ་གཏུགས་ནས། དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་རིན་པོ་ཆེའི་སྙིང་པོ་ལ་འདི་སྐད་ཅེས་གསོལ་ཏོ།།
བཅོམ་ལྡན་འདས་བདག་གིས་དགུང་ཟླ་གསུམ་པོ་འདི་ལ་བཅོམ་ལྡན་འདས་
དགེ་སློང་གི་དགེ་འདུན་དང་བཅས་པ་ལ་ན་བཟའ་དང་། བཤོས་དང་། གཟིམས་ཆ་
དང་། གདན་དང་། སྙན་གྱི་གསོས་སྨན་དང་། ཡོ་བྱད་རྣམས་ཀྱིས་བསྙེན་བཀུར་
བགྱི་བར་འཚལ་ན། བཅོམ་ལྡན་འདས་དང་དགེ་སློང་གི་དགེ་འདུན་གྱིས་གནང་བར་



28 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
མཛད་དུ་གསོལ་ཞེས་ཞུས་པ་ན། དེ་བཞིན་གཤེགས་པ་རིན་པོ་ཆེའི་སྙིང་པོས་རྒྱལ་
པོ་རྩིབས་ཀྱི་མུ་ཁྱུད་ལ་ཅང་མི་གསུང་བས་གནང་བར་མཛད་དོ།།
དེ་ནས་རྒྱལ་པོ་རྩིབས་ཀྱི་མུ་ཁྱུད་ཀྱིས་དེ་བཞིན་གཤེགས་པ་རིན་པོ་ཆེའི་
སྙིང་པོས་ཅང་མི་གསུང་བས་གནང་བར་རིག་ནས། བཅོམ་ལྡན་འདས་ཀྱི་ཞབས་
ལ་མགོ་བོས་ཕྱག་བཙལ་ཏེ་ལན་གསུམ་སྐོར་བ་བྱས་ནས་བཅོམ་ལྡན་འདས་
ཀྱི་ཐད་ནས་སོང་ངོ༌། །དེ་ནས་རྒྱལ་པོ་རྩིབས་ཀྱི་མུ་ཁྱུད་ཀྱིས་ཁམས་ཀྱི་རྒྱལ་
པོ་རྣམས་དང་། བློན་པོ་རྣམས་དང་། སྣ་ཆེན་པོ་ལ་གཏོགས་པ་རྣམས་དང༌།
བློན་པོ་ཕྲ་མོ་རྣམས་དང༌། གྲོང་མི་རྣམས་དང་། ལྗོངས་ཀྱི་མི་རྣམས་དང་།
ཞོ་ཤས་འཚོ་བའི་མི་རྣམས་བོས་ཏེ་སྨྲས་པ། གཙོ་བོ་དག་ཤེས་པར་གྱིས་ཤིག
ངས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
རིན་པོ་ཆེའི་སྙིང་པོ་དགེ་སློང་གི་དགེ་འདུན་དང་བཅས་པ་ཟླ་བ་གསུམ་པོ་འདི་
ལ་ཡོ་བྱད་ཐམས་ཅད་ཀྱིས་ངེས་པར་སྤྱན་དྲངས་ཏེ། ང་ལ་ཉེ་བར་སྤྱད་པ་དང་།
ཡོངས་སུ་སྤྱད་པ་དང་། བསྙེན་བཀུར་བྱ་བ་དང་། དགའ་མགུར་སྤྱད་པ་དང་།
བཙུན་མོའི་འཁོར་གང་ཅི་ཡོད་པ་དེ་དག་ཐམས་ཅད་ཀྱང་ངས་བཅོམ་ལྡན་འདས་
དང༌། དགེ་སློང་གི་དགེ་འདུན་ལ་གུས་པར་བྱས་ཏེ་ཕུལ་གྱིས། ཁྱེད་ཅག་ལ་གང་
ཟག་གི་ཉེ་བར་སྤྱད་པ་དང་།
ཡོངས་བུ
སྤྱད་པ་དང་། བསྙེན་བཀུར་བྱ་བ་དང་།
དགའ་མགུར་སྤྱད་པ་དང་། ཆུང་མའི་འཁོར་ཇི་ཡོད་པ་དེ་དག་ཐམས་ཅད་ཀྱང་
བཅོམ་ལྡན་འདས་དང་། དགེ་སློང་གི་དགེ་འདུན་ལ་གུས་པར་ཕུལ་ཅིག་ཅེས་
བསྒོས་ནས། དེ་དག་གིས་ཀྱང་དེ་བཞིན་དུ་ཕུལ་ལོ།།
ཁྱིམ་བདག་རིན་པོ་ཆེས་ཀྱང་སྐྱེད་མོས་ཚལ་བཟང་པོ་ཐམས་ཅད་འཛམ་
བུའི་ཆུ་བོའི་གསེར་ལས་བྱས་ཤིང་། སྐྱེད་མོས་ཚལ་དེ་ཉིད་དུ་བཅོམ་ལྡན་འདས་



སྐབས་དང་པོ། 29
ཀྱི་ཕྱིར་རིན་པོ་ཆེ་སྣ་བདུན་གྱི་ཁང་པ་བརྩེགས་པ་བརྩིགས་ཏེ། དེའི་ཕྱོགས་བཞི་
ཁོར་ཁོར་ཡུག་དག་ཏུ་རིན་པོ་ཆེ་སྣ་བདུན་གྱི་སྒོ་དག་ཀྱང་བཏོད་དོ། །སྐྱེད་མོས་
ཚལ་ཐམས་ཅད་ཀྱང་རིན་པོ་ཆེ་སྣ་བདུན་གྱི་ཤིང་ལྗོན་པ་དག་གིས་བརྒྱན་ཏོ།
།ཤིང་ལྗོན་པ་དེ་དག་ཀྱང་གོས་སྣ་ཚོགས་དང༌། རས་བཅོས་བུ་སྣ་ཚོགས་དང༌།
གདུགས་སྣ་ཚོགས་དང་།
མུ་ཏིག་གི་ལྡ་ལྡི་སྣ་ཚོགས་དང་། རྒྱན་སྣ་ཚོགས་དང་།
རིན་པོ་ཆེའི་རྒྱན་སྣ་ཚོགས་དང་། སྤོས་སྣ་ཚོགས་དག་གིས་ལེགས་པར་བརྒྱན་ཏོ།
།ཤིང་ལྗོན་པ་དེ་དག་རིན་པོ་ཆེའི་མེ་ཏོག་དང་། འབྲས་བུ་ཐམས་ཅད་ཀྱིས་ཀྱང་བརྒྱན་
ཏོ། །སྐྱེད་མོས་ཚལ་དེ་དག་ཐམས་ཅད་ནོར་དུ་རྣམ་པ་དུ་མ་དག་གིས་ཀྱང་བརྒྱན་ནས།
མེ་ཏོག་སྣ་ཚོགས་བཀྲམ་ཞིང་། དར་དང་། རས་བཅོས་བུ་དང་། བེའུ་རས་དང་།
བགོ་བ་སྣ་ཚོགས་དག་གི་གདན་བཤམས་སོ།།
འཁོར་ལོ་རིན་པོ་ཆེ་དེ་ཡང་ཁང་པ་བརྩེགས་པའི་ཕྱི་རོལ་གྱི་སྟེང་གི་བར་སྣང་
ལ་མིའི་ཚད་ཙམ་དུ་གནས་ཏེ། བཅོམ་ལྡན་འདས་ཀྱི་སྤྱན་སྔར་བབ་པར་འབར་
ཞིང་འདུག་གོ། གླང་པོ་རིན་པོ་ཆེ་ཐལ་དཀར་ཡན་ལག་བདུན་ལེགས་པར་གནས་
པའང་བཅོམ་ལྡན་འདས་ཀྱི་སྣམ་ལོགས་ན་བཅོམ་ལྡན་འདས་ཀྱི་སྟེང་དུ་རིན་པོ་ཆེའི་
ཤིང་ལྗོན་པ་འཛིན་ཅིང་འདུག་སྟེ། ཤིང་ལྗོན་པ་དེ་ཡང་རིན་པོ་ཆེ་སྣ་བདུན་དང་།
མུ་ཏིག་གི་ལྡ་ལྡི་སྣ་ཚོགས་དང་། རྒྱན་སྣ་ཚོགས་དང༌། མེ་ཏོག་གི་འཕྲེང་བ་སྣ་
ཚོགས་དག་གིས་བརྒྱན་ཅིང་། དར་སྣ་ཚོགས་དང་། རས་བཅོས་བུ་སྣ་ཚོགས་དག་
གིས་ལེགས་པར་བརྒྱན་ནས། ཤིང་ལྗོན་པ་དེ་ལ་རིན་པོ་ཆེ་སྣ་བདུན་གྱི་གདུགས་དག་
ཀྱང་དཔྱངས་པར་གྱུར་ཏོ།།
རྒྱལ་པོ་རྩིབས་ཀྱི་མུ་ཁྱུད་ཀྱི་བཙུན་མོ་དམ་པ་གང་ཡིན་པ་དེ་ཡང་བཅོམ་ལྡན་
འདས་ཀྱི་སྤྱན་སྔར་འདུག་ནས། བཅོམ་ལྡན་འདས་ལ་ཙན་དན་ས་མཆོག་དང༌།
ཀྱ



30 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ཙན་དན་སྦྲུལ་གྱི་སྙིང་པོའི་ཕྱེ་མ་དག་འཐོར་བར་བྱེད་དོ། །རྒྱལ་པོ་རྩིབས་ཀྱི་མུ་ཁྱུད་
ཀྱི་ནོར་བུ་རིན་པོ་ཆེ་འོད་གསལ་བར་གྱུར་པ་གང་ཡིན་པ་དེ་ཡང་རང་གིས་བཅོམ་
ལྡན་འདས་ཀྱི་སྤྱན་སྔར་བཞག་གོ། དེ་ནས་ནོར་བུ་རིན་པོ་ཆེ་དེའི་འོད་ཀྱིས་སྐྱེད་
མོས་ཚལ་དེ་དག་ཐམས་ཅད་རྟག་པར་རྒྱུན་དུ་སྣང་བ་རྒྱ་ཆེན་པོས་ཁྱབ་པར་གྱུར་ཏོ།
།སངས་རྒྱས་ཀྱི་འོད་ཀྱིས་ཀྱང་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་
དེ་དག་ཐམས་ཅད་རྟག་པར་རྒྱུན་དུ་ཁྱབ་པར་གྱུར་ཏོ། །དེ་བཞིན་དུ་ཉན་ཐོས་རེ་རེ་
ལ་ཡང་གདུགས་དང་། བ་དན་ལ་སོགས་པ་མཆོད་རྫས་བསམ་གྱིས་མི་ཁྱབ་པ་ཕུལ།
དེ་ནས་རྒྱལ་པོ་རྩིབས་ཀྱི་མུ་ཁྱུད་ཀྱིས་དེ་བཞིན་གཤེགས་པ་རིན་ཆེན་སྙིང་པོའི་སྤྱན་
སྔར་ཕྱིན་ཏེ་ཞབས་ལ་ཕྱག་བཙལ། རང་གི་ལག་བདར་ཏེ་ཞལ་ཟས་ཀྱི་བྱེ་བྲག་རྣམ་པ་
མང་པོས་མཆོད་ནས་སྲོག་ཆགས་འབུམ་ཕྲག་དུ་མ་དང་ལྷན་ཅིག་ཆོས་ཉན་པར་བྱེད།
དེ་ནས་མཚན་མོ་དེ་བཞིན་གཤེགས་པ་རིན་ཆེན་སྙིང་པོ་དང་དགེ་སློང་གི་དགེ་འདུན་
རྣམས་ཀྱི་སྤྱན་སྔར་མར་མེ་བྱེ་བ་ཕྲག་དུ་མ་རྒྱུན་དུ་འབུལ། རྒྱལ་པོ་རྩིབས་ཀྱི་མུ་ཁྱུད་
བཅོམ་ལྡན་འདས་ཀྱི་སྤྱན་སྔར་འདུག་ནས་མགོའི་སྟེང་དུ་ཡང་མར་མེའི་ཀོང་བུ་གཅིག་
བཞག ཕྲག་པ་གཉིས་དང་། ལག་པ་གཉིས་དང་། རྐང་པ་གཉིས་སུ་ཡང་མར་མེའི་
ཀོང་བུ་རེ་རེ་བཞག་སྟེ། བཅོམ་ལྡན་འདས་ཀྱི་སྤྱན་སྔར་མཚན་ཡལ་ནངས་སུ་མར་
བཏང་ཡང་བཅོམ་ལྡན་འདས་ཀྱི་མཐུས་ལུས་ངལ་བ་མེད་ཅིང་། འདི་ལྟར་སྟེ།
དཔེར་ན་དགེ་སློང་བསམ་གཏན་གསུམ་པ་ལ་སྙོམས་པར་ཞུགས་པ་དེ་ལྟ་བུར་ལུས་
ཀྱི་བདེ་བ་ཚོར་བར་གྱུར་ཏེ། དེ་ལྟར་ལུས་ངལ་བ་མེད་པ་དང་། སེམས་ངལ་བ་མེད་
པར་ཟླ་བ་གསུམ་དུ་བཅོམ་ལྡན་འདས་ལ་བསྙེན་བཀུར་བྱས་སོ།།
ཇི་ལྟ ར་རྒྱལ་པོ་རྩིབས་ཀྱི་མུ་ཁྱུད་ཀྱིས་དེ་བཞིན་གཤེགས་པ་རིན་པོ་
ཆེའི་སྙིང་པོ་ལ་བསྙེན་བཀུར་བ་དེ་བཞིན་དུ་བཙུན་མོ་དམ་པ་དང་། བུ་མོ་



སྐབས་དང་པོ། 31
བྱེ་བ་ཁྲག་ཁྲིག་འབུམ་ཕྲག་མང་པོ་དང་། མིག་མི་འཛུམ་ལ་སོགས་པའི་
བུ་སྟོང་གིས་ཀྱང་ཟླ་བ་གསུམ་གསུམ་དུ་བསྙེ ན་བཀུར་བྱས་ཏེ། དེ་དག་
ལས་ཁ་ཅིག་ནི་བརྒྱ་བྱིན་ཉི ད་དུ་སྨོན། ཁ་ཅིག་ནི་ཚངས་པ་ཉིད་དུ་སྨོན།
ཁ་ཅིག་ནི་འཁོར་ལོས་བསྒྱུར་བའི་རྒྱལ་པོར། ཁ་ཅིག་ནི་ལོངས་སྤྱོད་ཆེན་པོར།
ཁ་ཅིག་ནི་ཉན་ཐོས་ཀྱི་ཐེག་པར་སྨོན་ལམ་འདེབས་སོ། །དེ་ནས་བྲམ་ཟེ་རྒྱ་མཚོའི་
རྡུལ་གྱིས་ལོ་བདུན་དུ་བསྙེན་བཀུར་བྱས་ཆོས་ཉན་ནས་རྨི་ལམ་བརྟགས་པས་
རྒྱལ་པོ་རྩིབས་ཀྱི་མུ་ཁྱུད་ཀྱིས་སྲོག་ཆགས་མང་པོ་ཟ་བ་དང་། སྟག་ལ་སོགས་པ་
གཅན་གཟན་གདུག་པ་ཅན་གྱིས་རྒྱལ་པོ་ཡང་གསོད་པར་འགྱུར་བ་དང་། བློན་པོ་
ཁ་ཅིག་ཤིང་རྟ་བདེ་བ་ལ་ཞོན་ནས་ལམ་གོལ་བར་འདོང་བ་ལ་སོགས་པ་རྨིས་ཏེ།
སངས་རྒྱས་ལ་ཞུས་པས། རྒྱལ་པོ་རྒྱལ་སྲིད་ལ་ཆགས་ཤིང་མི་དགེ་བ་སྤྱད་པས་
འཁོར་བར་ལུང་བསྟན། བློན་པོ་དེ་དག་ཉན་རང་དུ་ལུང་བསྟན། གཞན་མང་པོ་
བྱང་ཆུབ་ཆེན་པོར་འགྱུར་རོ་ཞེས་རྨིས་ལྟས་ལུང་བསྟན་ཏོ།།
དེ་ནས་བྲམ་ཟེ་རྒྱ་མཚོའི་རྡུལ་གྱིས་རྒྱལ་པོ་རྩིབས་ཀྱི་མུ་ཁྱུད་ལ་འདི་སྐད་
ཅེས་སྨྲས་སོ། །རྒྱལ་པོ་ཆེན་པོ་མིར་སྐྱེ་བ་ནི་རྙེད་པར་དཀའ། དལ་བ་ཕུན་སུམ་
ཚོགས་པ་ཡང་རྙེད་པར་དཀའ། དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས་རྣམས་འཇིག་རྟེན་དུ་འབྱུང་བ་ཡང་ཨུ་དུམ་ཝ་རའི་
མེ་ཏོག་ལྟར་རྙེད་པར་དཀའ། དགེ་བའི་ཆོས་ལ་འདུན་པ་ཡང་རྙེད་པར་དཀའ།
ཡང་དག་པའི་སྨོན་ལམ་ཡང་རྙེད་པར་དཀའ་ལགས་སོ། །རྒྱལ་པོ་ཆེན་པོ་ལྷའི་རྒྱལ་
སྲིད་ནི་སྡུག་བསྔལ་འབྱུང་བའི་རྒྱུ་ལགས་སོ། །གླིང་གཅིག་གི་མི་རྣམས་ཀྱི་རྒྱལ་སྲིད་
ཀྱང་སྡུག་བསྔལ་འབྱུང་བའི་རྒྱུ་ལགས་སོ། །གླིང་གཉིས་དང་གསུམ་དང་བཞི་པའི་
རྒྱལ་སྲིད་ཀྱང་སྡུག་བསྔལ་འབྱུང་བའི་རྒྱུ་ལགས་ཏེ། རྒྱལ་པོ་ཆེན་པོ་ཡུན་རིང་པོར་



32 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
འཁོར་བའི་སྡུག་བསྔལ་ཉམས་སུ་མྱོང་བར་བགྱིད་པ་ལགས་སོ། །རྒྱལ་པོ་ཆེན་པོ་ལྷ་
དང་མིའི་འབྱོར་པ་ནི་རླུང་གི་ཤུགས་བཞིན་དུ་གཡོ་ཞིང་མི་གནས་པ་ལགས་སོ།།
བྱིས་པ་རྣམས་ནི་ཆུ་ཟླ་ལྟ་བུའི་འདོད་པའི་ཡོན་ཏན་ལྔས་ངོམས་མི་མྱོང་ཞིང་
ཡུལ་རྣམས་ལ་མྱོས་ནས་ལྷ་དང་མིའི་དཔལ་འཚལ་བར་བགྱིད་དེ། བྱིས་པ་དེ་དག་
ནི་ཡང་དང་ཡང་དུ་སེམས་ཅན་དམྱལ་བ་རྣམས་སུ་གནོད་པའི་སྡུག་བསྔལ་དང་།
དུད་འགྲོ་རྣམས་ཀྱི་ནང་དུ་གཏི་མུག་པའི་སྡུག་བསྔལ་དང་། ཡི་དྭགས་རྣམས་ཀྱི
ནང་དུ་བཀྲེས་པ་དང་སྐོམ་པའི་སྡུག་བསྔལ་དང་། མི་རྣམས་ཀྱི་ནང་དུ་སྡུག་པ་དང་
བྲལ་བའི་སྡུག་བསྔལ་དང་། ལྷ་རྣམས་ཀྱི་ནང་དུ་འཆི་འཕོ་བའི་སྡུག་བསྔལ་དང་།
ཡང་མངལ་དུ་གནས་པའི་སྡུག་བསྔལ་དང་། གཅིག་གིས་གཅིག་མགོ་གཅོད་པའི་
སྡུག་བསྔལ་དང་། གཅིག་ལ་གཅིག་འཚལ་བའི་སྡུག་བསྔལ་ཉམས་སུ་མྱོང་བར་
འགྱུར་ཏེ། བྱིས་པ་རྣམས་འཁྱམས་པ་ན་དེ་ལྟ་བུའི་སྡུག་བསྔལ་དག་ཉམས་སུ་མྱོང
བར་འགྱུར་རོ།།
དེ་ཅིའི་སླད་དུ་ཞེ་ན། དགེ་བའི་བཤེས་གཉེན་དང་བྲལ་བས་མ་ཐོབ་པར་བགྱི་བ་
དང་། མ་རྟོགས་པ་རྟོགས་པར་བགྱི་བ་དང་། མངོན་སུམ་དུ་མ་བགྱིས་པ་མངོན་སུམ་
དུ་བགྱི་བའི་སླད་དུ་ཡང་དག་པའི་སྨོན་ལམ་མི་འདེབས་ཤིང་རྩོལ་བར་མི་བགྱིད་པའི་
སླད་དུ་སྟེ། དེ་ལྟར་བྱིས་པ་གླེན་པ་དག་ནི་གང་ལ་སྡུག་བསྔལ་ཐམས་ཅད་བས་པར་
འགྱུར་བའི་བྱང་ཆུབ་ཀྱི་སེམས་ཀྱིས་སྐྱོ་བར་བགྱིད་ཅིང་། གང་ལ་ཡང་དང་ཡང་
དུ་སྡུག་བསྔལ་འབྱུང་བར་འགྱུར་བའི་འཁོར་བས་སྐྱོ་བར་མི་བགྱིད་ཅིང་ཡིད་འབྱུང་
བར་མི་བགྱིད་དོ།།
རྒྱལ་པོ་ཆེན་པོ་དེ་ལྟ་བས་ན་འཁོར་བ་ནི་སྡུག་བསྔལ་ཐམས་ཅད་ཀྱི་སྣོད་དུ་
གྱུར་པ་ལགས་པར་ཡོངས་སུ་བརྟག་པར་མཛོད་ཅིག །རྒྱལ་པོ་ཆེན་པོ་འདི་ལྟར་



སྐབས་དང་པོ། 33
ཁྱོད་ཀྱིས་ནི་བཅོམ་ལྡན་འདས་ཀྱི་བསྟན་པ་ལ་ལྷག་པར་མཛད་པ་མཛད་དེ་དགེ་བའི་
རྩ་བ་ནི་བསྐྲུན། དཀོན་མཆོག་གསུམ་ལ་དད་པ་ནི་བརྙེས། ལོངས་སྤྱོད་ཆེན་པོའི་
ཕྱིར་བཅོམ་ལྡན་འདས་ལ་དབུལ་བ་ནི་ཕུལ། མཐོ་རིས་སུ་སྐྱེ་བ་ཐོབ་པར་བགྱི་བའི་
སླད་དུ་ཚུལ་ཁྲིམས་ནི་བསྲུངས། བཅོམ་ལྡན་འདས་ལ་ཆོས་གསན་པས་ཁྱོད་ཤེས་
རབ་ཆེན་པོ་བརྙེས་པར་ནི་གྱུར། མཆོད་སྦྱིན་ནི་མཛད་ལགས་ཀྱིས་རྒྱལ་པོ་ཆེན་པོ་
ཁྱོད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཐུགས་སྐྱེད་ཅིག །སྨྲས་པ།
བྲམ་ཟེ་ཁོ་བོ་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མི་འདོད་དེ།
བྲམ་ཟེ་ཁོ་བོས་ནི་འཁོར་བ་མངོན་པར་འདོད་པའི་དོན་དུ་སྦྱིན་པ་སྦྱིན་ཞིང་ཚུལ་
ཁྲིམས་བསྲུངས་ལ་ཆོས་མཉན་ཏོ།།
བྲམ་ཟེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ནི་ཐོབ་པར་དཀའ་བ་
ཡིན་པས་བྲམ་ཟེ་མི་དགོས་སོ། །བྲམ་ཟེ་རྒྱ་མཚོའི་རྡུལ་གྱིས་རྒྱལ་པོ་ལ་ལན་གཉིས་སུ་
སྨྲས་པ། རྒྱལ་པོ་ཆེན་པོ་བྱང་ཆུབ་ཀྱི་ལམ་ནི་ཡང་དག་པ་ལགས་པས་བསམ་པས་སྨོན་
ལམ་གདབ་པར་བགྱི་བ་སྟེ། ལམ་དེ་ནི་སྒྲིབ་པ་མ་མཆིས་པས་ཡོངས་སུ་རྫོགས་ཤིང་
ཤིན་ཏུ་དང་བ་ལགས་སོ། །ལམ་དེ་ནི་ལྷག་པའི་བསམ་པས་རྣམ་པར་དག་ཅིང་དྲང་
པོ་ལགས་སོ། །ལམ་དེ་ནི་ཉོན་མོངས་པ་བསལ་བས་གཡོ་མེད་ཅིང་དག་པ་ལགས་སོ།
།ལམ་དེ་ནི་སྒྲིབ་པ་མ་མཆིས་པས་རྒྱ་ཆེ་བ་ལགས་སོ། །ལམ་དེ་ནི་བསམ་པ
བས་ཡང་དག་པར་གཞོལ་བ་ལགས་སོ། །ལམ་དེ་ནི་སྡིག་པ་ཐམས་ཅད་མི་བགྱིད་པས་
འཇིགས་པ་མ་མཆིས་པ་ལགས་སོ། །ལམ་དེ་ནི་སྦྱིན་པའི་ཕ་རོལ་ཏུ་ཕྱིན་པས་ཡང་
དག་པར་འབྱོར་པ་ལགས་སོ། །ལམ་དེ་ནི་ཚུལ་ཁྲིམས་ཀྱི་ཕ་རོལ་དུ་ཕྱིན་པས་བསིལ་
བ་ལགས་སོ། །ལམ་དེ་ནི་བཟོད་པའི་ཕ་རོལ་ཏུ་ཕྱིན་པས་གཞི་མ་མཆིས་པ་ལགས་སོ།
།ལམ་དེ་ནི་བརྩོན་འགྲུས་ཀྱི་ཕ་རོལ་ཏུ་ཕྱིན་པས་བྱིན་གྱིས་བརླབས་ཀྱི་རྟེན་ལགས་སོ།



34 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
།ལམ་དེ་ནི་བསམ་གཏན་གྱི་ཕ་རོལ་དུ་ཕྱིན་པས་རྙོག་པ་མ་མཆིས་པ་ལགས་སོ།།
ལམ་དེ་ནི་ཤེས་རབ་ཀྱི་ཕ་རོལ་དུ་ཕྱིན་པས་ཤིན་ཏུ་རྟོགས་པ་ལགས་སོ། །ལམ་
དེ་ནི་སྙིང་རྗེ་ཆེན་པོས་ངོ་བོ་ཉིད་ཀྱི་ཤེས་པ་རྗེས་སུ་རྟོགས་པ་ལགས་སོ། །ལམ་
དེ་ནི་དགའ་བ་ཆེན་པོས་མཆོག་ཏུ་དགའ་བ་ཐོབ་པ་ལགས་སོ། །ལམ་དེ་ནི་བཏང་
སྙོམས་ཆེན་པོས་སྙིང་པོ་དང་མཐུན་པ་ལགས་སོ། །ལམ་དེ་ནི་འདོད་པ་དང་གནོད་
སེམས་དང་རྣམ་པར་འཚེ་བའི་རྣམ་པར་རྟོག་པ་དག་མ་མཆིས་པས་ཚེར་མ་དང་བྲལ་
བ་ལགས་སོ། །ལམ་དེ་ནི་ཁོང་ཁྲོ་བའི་སེམས་མ་མཆིས་པས་བགྲོད་བདེ་བ་ལགས་སོ།
།ལམ་དེ་ནི་གཟུགས་དང་སྒྲ་དང་དྲི་དང་རོ་དང་རེག་བྱ་རྣམ་པར་རིག་པས་གཡོ་དང་
བྲལ་བ་ལགས་སོ། །ལམ་དེ་ནི་ཁམས་དང་སྐྱེ་མཆེད་ཤིན་ཏུ་མཐོང་བས་བདུད་དང་
ཕྱིར་རྒོལ་བ་ངེས་པར་བཅོམ་པ་ལགས་སོ། །ལམ་དེ་ནི་ཉོན་མོངས་པ་ཐམས་ཅད་
དང་བྲལ་བས་བདུད་དང་བྲལ་བ་ལགས་སོ། །ལམ་དེ་ནི་ཉན་ཐོས་དང་རང་སངས་
རྒྱས་ཀྱི་ཡིད་ལ་བགྱིད་པ་དང་བྲལ་བས་སེམས་རྒྱ་ཆེན་པོར་མཆི་བ་
ཆེ་བ་ལགས་སོ།
།ལམ་དེ་ནི་དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་བརླབས་པས་སྤྲོ་བ་
དང་བཅས་པ་ལགས་སོ། །ལམ་དེ་ནི་ཐམས་ཅད་མཁྱེན་པ་ཉིད་ཀྱི་རིན་པོ་ཆེ་དང་
མཐུན་པས་རིན་པོ་ཆེ་ཆེན་པོས་ངེས་པར་བསྒྲུབས་པ་ལགས་སོ། །ལམ་དེ་ནི་
བཅོམ་ལྡན་འདས་ཀྱི་ཡེ་ཤེས་ཆགས་པ་མི་མངའ་བས་རྟག་ཏུ་བསྟན་པ་ལགས་སོ།
།ལམ་དེ་ནི་དགེ་བའི་བཤེས་གཉེན་གྱིས་རྗེས་སུ་ཟིན་པས་དགེ་བའི་རྩ་བ་སྟོན་ཅིང་
རྗེས་སུ་སྤྱད་པ་ལགས་སོ། །ལམ་དེ་ནི་རྗེས་སུ་ཆགས་པ་དང་ཁོང་ཁྲོ་བ་སྤངས་པས་
མཐོ་དམན་དང་བྲལ་བ་ལགས་སོ།།
ལམ་དེ་ནི་གནོད་སེམས་དང་ཐ་བ་དང་ཁྲོ་བ་མ་མཆིས་པས་རྡུལ་ངེས་པར་
བཅོམ་པ་ལགས་སོ། །ལམ་དེ་ནི་མི་དགེ་བ་ཐམས་ཅད་དང་བྲལ་བས་བདེ་འགྲོར་



སྐབས་དང་པོ། 35
མཆི་བ་ལ་སྨན་པ་ལགས་སོ། །རྒྱལ་པོ་ཆེན་པོ་བྱང་ཆུབ་ཀྱི་ལམ་དེ་ནི་མྱ་ངན་ལ་
འདས་པའི་མཐར་ཐུག་པས་བདེ་བ་ཐོབ་པ་ལགས་ཀྱིས། རྒྱལ་པོ་ཆེན་པོ་བྱང་ཆུབ་
ཏུ་ཐུགས་སྐྱེད་ཅིག །ཅེས་ལན་གསུམ་གྱི་བར་དུ་བསྐུལ་བས། སངས་རྒྱས་པའི
སངས་རྒྱས་ཀྱི་ཞིང་བཟང་པོ་འབྱུང་ན་བསྐྱེད་དོ་ཞེས་ཁས་བླངས་སོ། །དེ་ནས་
སངས་རྒྱས་རིན་ཆེན་སྙིང་པོས་མེ་ལོང་བཀོད་པ་ཞེས་བྱ་བའི་ཏིང་ངེ་འཛིན་ལ་སྙོམས་
པར་ཞུགས་ནས་སངས་རྒྱས་ཀྱི་ཞིང་གི་བཀོད་པ་བསམ་གྱིས་མི་ཁྱབ་པ་བསྟན་ནས།
གང་བཟང་བ་ལ་འདམ་དུ་བཅུག་པས། རྒྱལ་པོའང་དད་དེ་རང་གི་སངས་རྒྱས་ཀྱི་ཞིང་
གཟུང་བའི་ཕྱིར་ཁབ་ཏུ་ཞུགས་ནས་སྐྱེ་བོའི་འགྲུལ་བཅད་དེ་སེམས་པར་བྱེད་དོ།།
དེའི་རྒྱལ་བུ་སྟོང་ཡང་རང་རང་གི་སངས་རྒྱས་ཀྱི་ཞིང་གཟུང་བའི་ཕྱིར་
ཁང་པར་ཞུགས་ནས་སེམས་པར་བྱེད་དོ། །དེའི་བར་ལ་བྲམ་ཟེ་རྒྱ་མཚོའི་རྡུལ་
གྱིས་སྲོག་ཆགས་མང་པོ་དགེ་བ་རྒྱ་ཆེན་པོ་ལ་དཀོད་དོ། །དེ་ལྟར་ལོ་བདུན་
འདས་པ་དང་རྒྱལ་པོ་འཁོར་བཅས་ལྷས་བསྐུལ་ནས་ལངས་ཏེ། སངས་རྒྱས་ཀྱི་
སྤྱན་སྔར་རང་གི་སངས་རྒྱས་ཀྱི་ཞིང་བཟུང་ཞིང་སེམས་བསྐྱེད་པས། རྒྱལ་པོ་
ཆེན་པོ་བདེ་བ་ཅན་གྱི་འཇིག་རྟེན་དུ་སངས་རྒྱས་ཚེ་དཔག་མེད་དུ་ལུང་བསྟན་ཏོ།
།བུ་ཐུ་བོ་མིག་མི་འཛུམ་ནི་ཚེ་དཔག་མེད་མྱ་ངན་ལས་འདས་ནས་སྲོད་ལ་ཆོས་
ད་ལ་ཆོས་ནུབ་
པའི་ཐོ་རངས་མངོན་པར་རྫོགས་པར་སངས་རྒྱས་པའི་མཚན་འོད་ཟེར་ཀུན་ནས་
འཕགས་པ་དཔལ་བརྩེགས་ཀྱི་རྒྱལ་པོ་ཞེས་པའོ། །དེ་མྱ་ངན་ལས་འདས་པའི་རྗེས་
སུ་བུ་གཉིས་པ་ནི་མཐུ་ཆེན་ཐོབ་སྟེ། རབ་ཏུ་བརྟན་པ་ཡོན་ཏན་ནོར་བུ་བརྩེགས་པའི་
རྒྱལ་པོ་ཞེས་པར་ལུང་བསྟན་ཏོ།།
བུ་གསུམ་པ་ནི་འཇམ་དཔལ་ཏེ། སངས་རྒྱས་ཀྱི་ཞིང་དག་པ་རྡུལ་བྲལ་ཡང་དག་
བརྩེགས་སུ་སངས་རྒྱས་ཀུན་གཟིགས་སུ་ལུང་བསྟན་ཏོ། །བུ་བཞི་པ་ནི་ཀུན་ཏུ་བཟང



36 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
པོར་རོ། །ལྔ་པ་ནི་པདྨ་དམ་བར་རོ། །དྲུག་པ་ནི་དབང་བསྒྱུར་དབང་ཕྱུག་རྒྱལ་པོར་རོ།
།བདུན་པ་ནི་སྣང་བ་རྡུལ་བྲལ་སྤོས་མཐོ་དབང་ཕྱུག་རྒྱལ་པོར་རོ། །བརྒྱད་པ་ནི་ཡེ་ཤེས་
རྡོ་རྗེ་རྣམ་པར་བསྒྱིངས་པའི་དབང་ཕྱུག་ཏུའོ། །དེ་ནས་བར་སྐབས་འདིར་སྲོག་ཆགས་
ཁྲི་སངས་རྒྱས་སུ་ལུང་བསྟན་ནས། དེ་ནས་བུ་དགུ་བ་མི་འཁྲུགས་པར་ལུང་བསྟན་ཏོ།
།བཅུ་པ་གསེར་གྱི་མེ་ཏོག་ཏུའོ། །བཅུ་གཅིག་པ་རྒྱལ་བའི་ཟླ་བར་རོ། །དེ་བཞིན་དུ་
རྒྱལ་བུ་སྟོང་ཚང་པར་ལུང་བསྟན་ཏོ། །དེ་ནས་རྒྱལ་ཕྲན་བརྒྱད་ཁྲི་བཞི་སྟོང་དང་།
སྲོག་ཆགས་དུང་ཕྱུར་ཕྲག་དགུ་དང་བྱ་བ་ཕྲག་གཉིས་དང་། དེ་ནས་རྒྱ་མཚོའི་རྡུལ་གྱི་
སྲས་བརྒྱད་ཅུ་དང་། དེ་ནས་བྲམ་ཟེ་རྒྱ་མཚོའི་རྡུལ་གྱི་སློབ་མ་བྲམ་ཟེ་སྟོང་ཕྲག་གཅིག་
དང་། དེ་ནས་བྲམ་ཟེ་བྱེ་བ་ཕྲག་གསུམ་ལུང་བསྟན་པས་རྣམ་པར་གཟིགས་དང་།
གཙུག་ཏོར་ཅན་དང་། ཐམས་ཅད་སྐྱོབ་ཀྱི་བར་དུ་འགྱུར་རོ།།
དེ་ནས་བྲམ་ཟེ་རིག་བྱེད་ཀླག་པ་སྟོང་གི་དང་པོ་ལུང་བསྟན་ཏོ། །དེའི་རྗེས་ལ་
རིག་བྱེད་ཀློག་པ་སྟོང་གི་གཉིས་པ་སྐར་མ་སྐྱོང་ནི་བསྐལ་པ་བཟང་པོའི་སངས་རྒྱས་
དང་པོ་འཁོར་བ་འཇིག་གོ། གསུམ་པ་གཏན་བུ་རུ་ནི་གསེར་ཐུབ་ཏུ་ལུང་བསྟན།
བཞི་པ་ཀུན་གྱིས་སྲུང་ནི་སངས་རྒྱས་འོད་སྲུངས་སུའོ། །ལྔ་པ་དྲི་མེད་འོད་ནི་
བྱམས་པའོ། །དེ་བཞིན་དུ་དགུ་བརྒྱ་དགུ་བཅུ་གོ་དགུའི་བར་དུ་ལུང་བསྟན་ཏོ།
།དེ་ནས་བྲམ་ཟེ་རྒྱ་མཚོའི་རྡུལ་གྱི་རིག་བྱེད་ཀློག་པ་སྟོང་གི་ཐམ་ལ་ཞིང་གཟུང་
སེམས་སྐྱེད་ཅིག་ཅེས་བསྒོས་པས་ཅུང་ཟད་བསམ་ལོང་ཡོད་དོ་ཞེས་ཟེར། དེ་
ནས་བྲམ་ཟེ་རྒྱ་མཚོའི་རྡུལ་གྱི་བསྙེན་བཀུར་བ་ལྔས་ཞིང་གཟུང་སེམས་བསྐྱེད་པས་
བསྐལ་པ་བཟང་པོའི་སངས་རྒྱས་སུ་ལུང་བསྟན་ཏོ།།
དེ ་ནས་ཐ་མས་དེ་བཞིན་གཤེགས་པ་རིན་ཆེ ན་སྙི ང་པོ་ལ་བསྐལ་པ་
བཟང་པོ་དེ་ལ་ཐུབ་པ་ཉི་མ་དུ་མཆི་བར་འགྱུར། བཀའ་སྩལ་པ། ཐུབ་པ་ཉི་



སྐབས་དང་པོ། 37
སྤ
མ་སྟོང་དང་བཞི་འབྱུང་བར་འགྱུར་རོ། །གསོལ་བ། ཐུབ་པ་ཉི་མ་སྟོང་དང་
བཞི་པོ་དེ་དག་གི་སྐུ་ཚེའི་ཚད་དང༌། གདུལ་བྱ་ལ་སོགས་པ་ཇི་ཙམ་པ་དེ་
ཙམ་དུ་གྱུར་ཅིག་ཅེས་སྨོན་ལམ་བཏབ་པས། ལེགས་སོ་གནང་སྟེ་སངས་རྒྱས་
གསལ་མཛད་ཅེས་བྱ་བར་ལུང་བསྟན་ཏོ། །དེ་ནས་བྲམ་ཟེ་རྒྱ་མཚོའི་རྡུལ་འདི་
སྙམ་དུ་བདག་གིས་སྲོག་ཆགས་བྱེ་བ་ཁྲག་ཁྲིག་འབུམ་ཕྲག་མང་པོ་དག་བླ་ན་
མེད་པ་ཡང་དག་པར་རྫོགས་པའི་བྱང་ཆུབ་ཡང་དག་པར་འཛིན་དུ་བཅུག་གོ།
སེམས་ཅན་ཆེན་པོ་འདི་དག་ཐམས་ཅད་ཀྱིས་ནི་སྨོན་ལམ་ཆེན་པོ་དགུ་བཏབ་ཅིང་།
སངས་རྒྱས་ཀྱི་ཞིང་ཡོངས་སུ་དག་པ་ཤ་སྟག་ཡོངས་སུ་བླངས་ཏེ། ཁྱབ་འཇུག་རླུང་
མ་གཏོགས་པར་བྱང་ཆུབ་སེམས་དཔའ་གཞན་དག་གིས་རྩོད་པའི་དུས་ཡོངས་སུ་
སྤངས་པས། བདག་གིས་ནི་རྩོད་པའི་དུས་ལ་བབ་པར་གྱུར་པ་ན་སེམས་ཅན་རྣམས་
ཆོས་ཀྱི་བཅུད་ཀྱིས་མགྲོན་དུ་གཉེར་པར་བྱ་ཞིང་། བརྩོན་འགྲུས་བརྟན་པོར་བྱ་སྟེ།
བདག་གིས་ཅི་ནས་ཀྱང་བྱང་ཆུབ་སེམས་དཔའི་འཁོར་འདི་དག་ཐམས
་ཐམས་ཅད་
ངོ་མཚར་ཐོབ་པར་འགྱུར་བ་ལ་སོགས་པའི་ཐམས་ཅད་ལས་སྙིང་སྟོབས་ཁྱད་
པར་དུ་འཕགས་པའི་སྨོན་ལམ་ཆེན་པོ་གདབ་པར་བྱའོ་སྙམ་དུ་བསམས་ནས།
དེ་བཞིན་གཤེགས་པ་རིན་ཆེན་སྙིང་པོའི་སྤྱན་སྔར་བླ་གོས་ཕྲག་པ་གཅིག་ཏུ་གཟར་
ནས་པུས་མོ་གཡས་པའི་ལྷ་ང་ས་ལ་བཙུགས་ནས། བསམ་གཏན་དག་གིས་རྣམ་རོལ་
ཚངས་པ་བཞིན། །གཟུགས་ཀྱིས་འོད་གསལ་བརྒྱ་བྱིན་འདྲ་བ་སྟེ། །རྒྱལ་པོ་བཞིན་
དུ་ནོར་འབྲུ་རབ་གཏོང་ཞིང་། །རིན་ཆེན་མཆོག་མངའ་ཐུབ་པ་ཚོང་དཔོན་བཞིན།
།ཞི་བ་སྒྲོགས་མཛད་རི་ལ་སེང་གེ་འདྲ། །མི་འགུལ་བརྟན་པ་ལྷུན་པོ་འདྲ་བ་སྟེ།
།རྒྱ་མཚོ་བཞིན་དུ་འཁྲུག་པ་མི་མངའ་ཞིང་། །ཡོན་ཏན་སྐྱོན་ལ་ས་བཞིན་མཚུངས་
པར་སྤྱོད། །དྲི་མ་ཐམས་ཅད་ངེད་ལ་ཆུ་བཞིན་ཏེ། །ཐུབ་པ་མེ་ལྟར་ཉོན་མོངས་



38 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ནགས་ཚལ་སྲེག །རླུང་ལྟར་གང་ལའང་ཆགས་པ་མི་མངའ་ཞིང་། །ཐུབ་པ་
ལྷ་ལྟར་ཡང་དག་ཉིད་ཀྱང་སྟོན། །ཀླུ་ལྟར་ཐུབ་པ་ཆོས་ཀྱི་ཆར་འབེབས་ཤིང་།
།ཆར་པ་བཞིན་དུ་འགྲོ་ཀུན་ངོམས་པར་མཛད། །ཅེས་སོགས་ཚིགས་སུ་བཅད་པ་
དུ་མས་བསྟོད་ནས་གསོལ་པ། བཅོམ་ལྡན་འདས་བདག་གིས་སྲོག་ཆགས་བྱེ་བ་
ཕྲག་མང་པོ་དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཡང་དག་པར་
འཛིན་དུ་སྩལ་ཏེ། དེ་དག་གིས་ཀྱང་རང་རང་གི་སངས་རྒྱས་ཀྱི་ཞིང་རྒྱ་ཆེ་དགུ་དག་
ཡོངས་སུ་བཟུང་ཞིང་འདུལ་བའི་སེམས་ཅན་ཡང་བསམ་པ་ཡོངས་སུ་དག་པ་དང་།
དགེ་བའི་རྩ་བ་བསྐྲུན་པ་དང་། གདུལ་སླ་བ་དག་ཡོངས་སུ་བཟུང་ལགས་སོ།།
གང་དག་སྐར་མ་སྐྱོང་ལ་སོགས་པ་བྲམ་ཟེའི་ཁྱེའུ་རིག་བྱེད་ཀློག་པ་སྟོང་
རྩ་བཞི་པོ་འདི་དག་ནི་དེ་བཞིན་གཤེགས་པས་བསྐལ་པ་བཟང་པོར་ལུང་བསྟན་ཏེ།
སྐྱེས་བུ་དམ་པ་དེ་དག་གིས་ཀྱང་འདོད་ཆགས་དང་། ཞེ་སྡང་དང་། ང་རྒྱལ་ལ་
ལོངས་སྤྱོད་པ་དག་ཐེག་པ་གསུམ་པོ་དག་གིས་འདུལ་བར་བགྱིད་ལགས་མོད་ཀྱི།
འོན་ཀྱང་དེ་དག་གིས་ཉོན་མོངས་པའི་སྒྲིབ་པ་ཤས་ཆེ་བ་དང་། རྩོད་པའི་དུས་ཀྱི་
སྙིགས་མ་དག་ཡོངས་སུ་སྤངས་བས། བཙུན་པ་བཅོམ་ལྡན་འདས་དེ་དག་གིས་
ཀྱང་མཚམས་མ་མཆིས་པ་བགྱིད་པ་རྣམས་དང༌། དམ་པའི་ཆོས་སྤོང་བ་རྣམས་
དང་། འཕགས་པ་ལ་སྐུར་བ་འདེབས་པ་རྣམས་དང་། ལོག་པར་ལྟ་བ་རྣམས་དང་།
འཕགས་པའི་ནོར་བདུན་དང་བྲལ་བ་རྣམས་དང་། ཕར་མི་འཛིན་པ་རྣམས་དང་།
མར་མི་འཛིན་པ་རྣམས་དང་། དགེ་སྦྱོང་དུ་མི་འཛིན་པ་རྣམས་དང་། བྲམ་ཟེར་
མི་འཛིན་པ་རྣམས་དང་། བགྱི་བ་མ་ལགས་པ་བགྱིད་པ་རྣམས་དང་། བསོད་ནམས་
མ་ལགས་པ་བགྱིད་པ་རྣམས་དང་། འཇིག་རྟེན་ཕ་རོལ་ལ་འཇིགས་པར་མི་ལྟ་བ་
རྣམས་དང་། ལེགས་པར་སྤྱོད་པ་གསུམ་པོ་དག་དོན་དུ་མི་གཉེར་བ་རྣམས་དང་།



སྐབས་དང་པོ། 39
དེ་བཞིན་དུ་ལྷ་དང་མི་རྣམས་ཀྱི་དཔལ་དང་འབྱོར་པ་དག་ལ་བརྩོན་པ་རྣམས་དང་།
ཉེས་པར་སྤྱོད་པ་གསུམ་པོ་དག་ལ་ཡང་དག་པར་ཞུགས་པ་རྣམས་དང་། དགེ་
བ་བཅུའི་ལས་ཀྱི་ལམ་དང་བྲལ་བ་རྣམས་དང་། དགེ་བའི་བཤེས་གཉེན་ཐམས་
ཅད་ཀྱིས་སྤངས་པ་རྣམས་དང་། མཁས་པ་ཐམས་ཅད་ཀྱིས་བོར་བ་རྣམས་དང་།
སྲིད་པའི་བཙོན་རར་ཆུད་པ་རྣམས་དང་། རྒྱུན་ཕྱོགས་སུ་བདས་པ་རྣམས་དང་།
འགྱུར་བྱེད་ཀྱི་ཆུ་ཀླུང་དུ་ནུབ་པ་རྣམས་དང་། འཁོར་བའི་འདམ་དུ་བྱིང་བ་རྣམས་
དང་། གཏི་མུག་གི་མུན་པ་དང་མ་བྲལ་བ་རྣམས་དང་། མི་དགེ་བའི་བགྱི་བ་ཐམས་
ཅད་མ་བཏང་བ་རྣམས་དང་། སངས་རྒྱས་ཀྱི་ཞིང་སྟོང་པ་ཐམས་ཅད་དུ་བོར་བ་
རྣམས་དང་། མི་དགེ་བའི་རྩ་བ་ཐམས་ཅད་དང་འགྲོགས་པར་གྱུར་པ་རྣམས་དང་།
ལམ་ངན་པས་བཅོམ་པར་གྱུར་པ་རྣམས་དང༌། ཉམ་ང་བ་ཆེན་པོ་ཐོབ་པར་གྱུར་
པ་རྣམས་སྤངས་ལགས་ཏེ། དེའི་ཚེ་ན་བསྐལ་པ་བཟང་པོ་ལ་སངས་རྒྱས་ཀྱི་ཞིང་
མི་མཇེད་ན་མི་ཚེ་ལོ་བརྒྱད་ཅུ་ཐུབ་པར་གྱུར་པ་ཐམས་ཅད་སྐྱེས་བུ་དམ་པ་མཁས་
པ་འདི་དག་གིས་སྤངས་ཤིང་བོར་བས་དེའི་ཚེ་སྲེད་པའི་རྦ་ཀློང་དང་། འཁོར་
བའི་འཁྲུལ་འཁོར་ན། སྐྱོབ་པར་མ་མཆིས་པ་དང་། སྐྱབས་མ་མཆིས་པ་དང་།
དཔུང་གཉེན་མ་མཆིས་པ་དང་། སྡུག་བསྔལ་གྱི་སྣོད་དུ་གྱུར་པའི་སེམས་ཅན་
དེ་དག་སྤངས་ནས་རང་རང་གི་སངས་རྒྱས་ཀྱི་ཞིང་བཟང་དགུ་ཡོངས་སུ་བཟུང་
ཞིང་ཤིན་ཏུ་དུལ་བ་དང་། བསམ་པ་ཡོངས་སུ་དག་པ་དང་། དགེ་བའི་རྩ་བ་
བསྐྲུན་པ་དང་། བརྩོན་འགྲུས་བརྩམས་པ་དང་། སངས་རྒྱས་མང་པོ་ལ་ལྷག་པར་
བགྱི་བ་བགྱིས་པའི་འདུལ་བ་རྣམས་ཡོངས་སུ་བཟུང་བ་དེ་ལྟ་བུ་མ་ལགས་སམ།
དེ་བཞིན་གཤེགས་པ་རིན་པོ་ཆེའི་སྙིང་པོས་བཀའ་སྩལ་པ། བྲམ་ཟེ་དེ་བཞིན་ཏེ།
སེམས་ཅན་བསམ་པ་ཇི་ལྟ་བ་བཞིན་དུ་སྨོན་ལམ་འདེབས་པར་བྱེད་ཅིང་སངས་



If *
40 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
རྒྱས་ཀྱི་ཞིང་གི་ཡོན་ཏན་བཀོད་པ་ཡང་ཡོངས་སུ་བཟུང་བ་རྣམས་ངས་ཀྱང་དེ་ཉིད་
དུ་ལུང་བསྟན་ཏོ།།
བྲམ་ཟེས་གསོལ་བ། བཙུན་པ་བཅོམ་ལྡན་འདས་བདག་ནི་དཔེར་བགྱི་ན་
ཤིང་ཀེང་ཤུ་ཀའི་འདབ་མ་བཞིན་དུ་སྙིང་འདར་ཞིང་བདག་གི་ཡིད་ནི་ཤིན་ཏུ་སྐྱོ་ལ།
བདག་གི་ལུས་ཐམས་ཅད་ནི་ཤ་ཐང་བར་གྱུར་ཅིང་མཆིས་ན། བཙུན་པ་བཅོམ་ལྡན་
འདས་གལ་ཏེ་དེའི་ཚེ་བྱང་ཆུབ་སེམས་དཔའ་རྣམས་ཀྱིས་སྤངས་ཤིང་བརྩོད་པ་ཆེན་
པོའི་དུས་ཀྱི་མུན་པར་འཕངས་ཏེ་ཐ་
་ཐམས་ཅད་ཀྱིས་ཡོངས་སུ་སྤངས་པའི་སེམས་ཅན་
རྣམས་བདག་གི་སྙིང་རྗེའི་གནས་སུ་འགྱུར་བ་ལ། བཙུན་པ་བཅོམ་ལྡན་འདས་བདག་
ཀྱང་མ་འོངས་པའི་དུས་བསྐལ་པ་གྲངས་མེད་པ་གངྒཱའི་ཀླུང་གཅིག་གི་བྱེ་མ་སྙེད་
འདས་ནས་བསྐལ་པ་གྲངས་མ་མཆིས་པ་གངྒཱའི་ཀླུང་གི་བྱེ་མ་སྙེད་གཉིས་པ་ལ་བབ་
པ་ན་བསྐལ་པ་བཟང་པོ་དེ་ལ་སྐྱེ་དགུའི་ཚེ་ལོ་སྟོང་ཐུབ་པ་ན་སྡོད་ཅིང་བདག་ཡུན་
རིང་པོ་དེ་སྲིད་དུ་བྱང་ཆུབ་ཀྱི་སྤྱང་པ་སྤྱོད་པ་ན་འཁོར་བས་ཡོངས་སུ་མི་སྐྱོ་བར་
གྱུར་ཅིག་ཅེས་སོགས་དང་། གང་དག་བསྐལ་པ་བྱེ་བ་ཁྲག་ཁྲིག་དཔག་ཏུ་མ་མཆིས།
གྲངས་མ་མཆིས་པ་དག་ཏུ་སྤྲོ་བ་བརྟན་པོའི་སྟོབས་ཀྱི་ཤུགས་ཀྱིས་སྤྱོད་པ་ལ།
ཇི་ལྟ སྔོན་ཆད་བྱང་ཆུབ་སེམས་དཔའ་བླ་ན་མེད་པ་ཡང་དག་པར་རྫོགས་པའི་
བྱང་ཆུབ་ཀྱི་སླད་དུ་སྤྱད་པ་སྤྱོད་པ་འགས་ཀྱང་དེ་ལྟར་སྤྲོ་བ་བརྟན་པོའི་སྟོབས་ཀྱི་
ཤུགས་ཀྱིས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་མ་སྤྱད་ཅིང་། སླད་ཀྱིས་བྱང་ཆུབ་
སེམས་དཔའ་གང་དག་བླ་ན་མེད་ ་པ་ཡང་དག་པར་རྫོགས་པའི་
་བྱང་ཆུབ་ཀྱི་སླད་
དུ་སྤྱད་པ་སྤྱོད་པར་འགྱུར་བ་དག་ཀྱང་དེ་ལྟར་སྤྲོ་བ་བརྟན་པོའི་སྟོབས་ཀྱི་ཤུགས་
ཀྱིས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པར་མི་འགྱུར་བ་དེ་ལྟ་བུ་ལ་བདག་
སྤྱོད་པར་གྱུར་ཅིག །སླད་མའི་བྱང་ཆུབ་སེམས་དཔའ་སྙིང་རྗེ་ཆེན་པོ་དང་ལྡན་



If *
སྐབས་དང་པོ། 41
པ་གང་ལགས་པ་རྣམས་ཀྱང་ཚུལ་ཁྲིམས་ཀྱི་ཡོན་ཏན་ལ་འགོད་བར་གྱུར་ཅིག
།བདག་གིས་སེམས་དང་པོ་བསྐྱེད་པས་ཀྱང་སླད་མའི་བྱང་ཆུབ་སེམས་དཔའ་
རྣམས་ཀྱི་སྙིང་རྗེ་ཆེན་པོ་འགྲུབ་པར་གྱུར་ཅིག །བླ་ན་མེད་པ་ཡོངས་སུ་མྱ་ངན་
ལས་འདས་པའི་བར་དུ་བྱང་ཆུབ་སེམས་དཔའ་རྣམས་ངོ་མཚར་དུ་འཛིན་པར་
བགྱི་བའི་སླད་དུ་བདག་སྦྱིན་པ་ལ་རློམ་སེམས་མ་མཆིས་པར་སྤྱོད་པར་གྱུར་ཅིག
།ཚུལ་ཁྲིམས་ལ་གནས་པ་མ་མཆིས་པ་དང༌། བཟོད་པ་ལ་རློམ་སེམས་མ་མཆིས་པ་
དང་། བརྩོན་འགྲུས་ལ་བླང་བ་མ་མཆིས་པ་དང་། བསམ་གཏན་རྣམས་ལ་གནས་
པ་མ་མཆིས་པ་དང་། ཤེས་རབ་ལ ལ་གཉིས་སུ་མ་མཆིས་པར་སྤྱོད་པར་གྱུར་ཅིག
།སེམས་ཅན་གང་འཕགས་པའི་ནོར་བདུན་དང་བྲལ་བ་རྣམས་དང་། སངས་རྒྱས་
ཀྱི་ཞིང་སྟོང་པ་ཐམས་ཅད་དུ་བོར་བ་རྣམས་དང་། དམ་པའི་ཆོས་སྤོང་བ་རྣམས་
དང་། འཕགས་པ་ལ་སྐུར་བ་འདེབས་པ་རྣམས་དང་། ལོག་པར་ལྟ་བ་རྣམས་དང༌།
མི་དགེ་བའི་རྩ་བ་དང་འགྲོགས་ཤིང་ཉམ་ང་བ་ཐོབ་པ་རྣམས་དང་། ལམ་ངན་པས་
བཅོམ་པར་གྱུར་པའི་སེམས་ཅན་རྣམས་ཀྱི་དོན་དུ་བདག་འབྲས་བུ་མི་འཚལ་བར་སྤྲོ་
བ་བརྟན་པོའི་སྟོབས་ཀྱི་ཤུགས་ཀྱིས་ཕ་རོལ་ཏུ་ཕྱིན་པ་རྣམས་ལ་སྤྱོད་པར་གྱུར་ཅིག
།བདག་གིས་སེམས་ཅན་རེ་རེའི་དོན་དུ་ཡང་སེམས་ཀྱི་རྒྱུད་ལ་དགེ་བའི་ས་བོན་
གཞག་པའི་སླད་དུ་བསྐལ་པ་ཆེན་པོ་བཅུར་ཡང་སེམས་ཅན་དམྱལ་བ་མནར་མེད་
པའི་སྡུག་བསྔལ་གྱི་ཚོར་བ་ལ་སྤྲོ་བར་གྱུར་ཅིག །
དེ་བཞིན་དུ་དུད་འགྲོ་རྣམས་དང། ཡི་དྭགས་རྣམས་དང་། གནོད་སྦྱིན་
དབུལ་པོ་རྣམས་དང་། མི་དབུལ་པོ་རྣམས་ཀྱི་སྡུག་བསྔལ་གྱི་ཚོར་བ་ལ་ཡང་སྤྲོ་
བར་གྱུར་ཅིག །ཇི་ལྟར་སེམས་ཅན་གཅིག་གི་སེམས་ཀྱི་རྒྱུད་ལ་དགེ་བའི་རྩ་བའི་
ས་བོན་འཇོག་པ་ལྟར་སེམས་ཅན་ཐམས་ཅད་ལ་ཡང་དེ་བཞིན་དུ་གྱུར་ཅིག་ཅེས་



If *
42 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
སོགས་སྨོན་ལམ་ལྔ་བརྒྱ་བཏབ་སྟེ། བཅོམ་ལྡན་འདས་གལ་ཏེ་དེ་ལྟར་བདག་གིས་
མ་འོངས་པའི་དུས་ན་བསྐལ་པ་བཟང་པོ་ལ་ཉོན་མོངས་པ་དང་། འཐབ་མོ་དང་།
སྙིགས་མ་ལྔ་བདོ་ཞིང་རྩོད་པའི་དུས་ལ་བབ་པ་ན་འཇིག་རྟེན་གྱི་ཁམས་མདོངས་
ཤིང་འདྲེ ན་པ་མ་མཆིས་པ་དང༌། ཡོངས་སུ་འདྲེ ན་པ་མ་མཆིས་པ་དང་།
ལྟ་བའི་སྡུག་བསྔལ་གྱི་མུན་པར་ཆུད་པའི་འཇིག་རྟེན་ན་མཚམས་མ་མཆིས་པ་
བགྱིད་པ་རྣམས་དང༌། སྔར་སྨོས་པ་ལྟ་བུའི་བར་དག་ལ་བདག་གི་རེ་བ་འདི་ལྟ་
བུ་ཡོངས་སུ་རྫོགས་པར་འགྱུར་ཞིང་གལ་ཏེ་བདག་གིས་ཇི་ལྟར་སྨོན་ལམ་བཏབ་
པ་དེ་ལྟ་བུའི་སངས་རྒྱས་ཀྱི་མཛད་པ་ཐམས་ཅད་བསྒྲུབ་པར་རྔོ་ཐོགས་པ་ལྟར་ན།
བྱང་ཆུབ་ཀྱི་སླད་དུ་སྨོན་པ་སྤངས་བར་མི་བགྱི་ཞིང་། དགེ་བའི་རྩ་བ་ཡང་ཞིང་
གཞན་དུ་ཡོངས་སུ་བསྔོ་བར་མི་བགྱི་སྟེ། བཙུན་པ་བཅོམ་ལྡན་འདས་དེ་ནི་བདག་
གི་ངེས་པ་ལགས་སོ་ཞེས་སོགས་བདེན་སྟོབས་བརྗོད་པས་སྟོང་གསུམ་གྱི་སྟོང་ཆེན་
པོའི་འཇིག་རྟེན་གྱི་ཁམས་ཐམས་ཅད་འགུལ་ཞིང་གཡོས། ལྷ་རྣམས་ཀྱིས་མེ་ཏོག་
གི་ཆར་བབ། ཕྱོགས་བཅུའི་ཞིང་ནས་སངས་རྒྱས་རྣམས་ཀྱིས་བསྔགས་པ་བརྗོད་
མེ་ཏོག་གི་སྐྱེས་བསྐུར།།
ལྷ་དང་མིའི་སྐྱེ་དགུ་ཐམས་ཅད་ཀྱིས་མཆོད་ཅིང་ཐལ་མོ་སྦྱར་ཏེ་འཁོད་པ་
ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
རིན་པོ་ཆེའི་སྙིང་པོས་བྲམ་ཟེ་རྒྱ་མཚོའི་རྡུལ་དེ་ལ་ལེགས་སོ་ཞེས་བྱ་བ་བྱིན་ཏེ།
བྲམ་ཟེ་ཆེན་པོ་སྙིང་རྗེ་ཆེན་པོ་དང་ལྡན་པ་ཁྱོད་སེམས་ཅན་བགྲང་བ་ལས་ཡང་དག་
པར་འདས་པ་རྣམས་ལ་ཕན་པར་བྱེད་པ་དང་། འཇིག་རྟེན་ལ་སྣང་བར་བྱེད་པར་
གྱུར་པ་ནི་སྙིང་རྗེ་དང་ལྡན་པ་ཡིན་ཏེ། ལེགས་སོ་ལེགས་སོ་བྲམ་ཟེ་འདི་ལྟ་སྟེ།
དཔེར་ན་མེ་ཏོག་གི་ཞིང་ཕུན་སུམ་ཚོགས་པ་ཞིག་ལ། ཁ་དོག་སྣ་ཚོགས་དང་།



If *
སྐབས་དང་པོ། 43
དྲི་སྣ་ཚོགས་དང་། རེག་པ་སྣ་ཚོགས་དང་། འདབ་མ་སྣ་ཚོགས་དང་། སྡོང་བུ་སྣ་
ཚོགས་དང་། རྩ་བ་སྣ་ཚོགས་དང་། སྨན་གྱི་ཡོ་བྱད་ཀྱི་གནས་སྣ་ཚོགས་ཡོད་དོ།
།དེ་ལ་མེ་ཏོག་ཁ་ཅིག་གི་ཁ་དོག་དང་དྲིས་ནི་དཔག་ཚད་བརྒྱར། ཁ་ཅིག་གིས་
ནི་དཔག་ཚད་ཉིས་བརྒྱར། ཁ་ཅིག་གིས་ནི་དཔག་ཚད་སུམ་བརྒྱར་ལྷང་ངེ་ལྷན་
ནེ ར་བྱེད་ཅིང་དེ་བཞིན་དུ་སྦྱར་ཏེ། དེ་ན་མེ་ཏོག་ཁ་ཅིག་གི་ཁ་དོག་དང་དྲིས་
ནི་གླིང་བཞི་པའི་འཇིག་རྟེན་གྱི་ཁམས་ཐམས་ཅད་དུ་ལྷང་ངེ་ལྷན་ནེར་བྱེད་ལ།
དེ་ན་སེམས་ཅན་གང་དག་མིག་མེད་པ་དེ་དག་གིས་མེ་ཏོག་དེའི་དྲི་བསྣམས་ན་ནི་
མིག་དག་འཐོབ་པར་འགྱུར། འོན་པ་རྣམས་ཀྱིས་ནི་རྣ་བ་དག་འཐོབ་པར་འགྱུར།།
ཡན་ལག་ཐམས་ཅད་ཀྱི་བར་དག་ཉམས་པ་རྣམས་ཀྱིས་ནི་ཡན་ལག་ཐམས་
ཅད་འཐོབ་པར་འགྱུར་བ་དང་། དེ་ན་སེམས་ཅན་གང་དག་ནད་བཞི་བརྒྱ་རྩ་བཞི་
པོ་དག་གིས་གཙེས་པར་གྱུར་པ་དེ་དག་གིས་དྲི་བསྣམས་ན་ནི་ནད་ཐམས་ཅད་
ལས་ཡོངས་སུ་ཐར་བར་འགྱུར་བ་དང་། དེ་ན་སེམས་ཅན་གང་དག་མྱོས་པ་དང་།
བརྒྱལ་བ་དང་། སྨྱོས་པ་དང་། རེངས་པ་དང་། སེམས་རྨུགས་པ་དང་། སེམས་
རྣམ་པར་གཡེངས་པ་དང་། དྲན་པ་རབ་ཏུ་ཉམས་པ་རྣམས་ཀྱིས་མེ་ཏོག་དེ་དག་གི་
དྲི་བསྣམས་ན་ནི་དྲན་པ་ཐམས་ཅད་འཐོབ་པར་འགྱུར་བ་ཞིག་ཡོད་ལ། མེ་ཏོག་གི་
ཞིང་དེའི་ནང་ནས་པདྨ་དཀར་པོ་མཁྲེང་བ། སྲ་བ་རྡོ་རྗེ་ལས་གྲུབ་པ། འཇམ་པ།
སྡོང་བུ་ནི་བིརྩ་འདབ་མ་ནི་གསེར། ཟེའུ་འབྲུ་ནི་རྡོའི་སྙིང་པོ། རྗེ་བ་ནི་མུ་ཏིག་དམར
པོ། འཕང་དུ་ནི་དཔག་ཚད་བརྒྱད་ཁྲི་བཞི་སྟོང་། རྒྱར་ནི་དཔག་ཚད་འབུམ་ཡོད་པ་
གཅིག་སྐྱེས་པར་གྱུར་ལ། པདྨ་དཀར་པོ་དེའི་ཁ་དོག་དང་དྲིས་ཕྱོགས་བཅུའི་འཇིག་
རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཕྲ་རབ་ཀྱི་རྡུལ་སྙེད་དག་ཏུ་ཁྱབ་ཅིང་།
ལྷང་ངེ་ལྷན་ནེ་འགྱུར་ལ། བྲམ་ཟེ་ཕྱོགས་བཅུའི་འཇིག་རྟེན་གྱི་ཁམས་སངས་རྒྱས་ཀྱི་



If *
44 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ཞིང་གི་རྡུལ་ཕྲ་རབ་ཀྱི་རྡུལ་སྙེད་པོ་དེ་དག་ན། སེམས་ཅན་གྱི་ཁམས་གང་དག་ལུས་
མི་མཐུན་པ་དང་། ནད་ཀྱིས་ཉེན་པ་དང་། ཡན་ལག་ཉམས་པ་དང་། མྱོས་པ་དང་།
བརྒྱལ་བ་དང་། སྨྱོས་པ་དང་། གཉིད་ལོག་པ་དང་། དྲན་པ་རབ་ཏུ་ཉམས་པ་དང་།
སེམས་རྣམ་པར་གཡེངས་པའི་སེམས་ཅན་དེ་དག་གིས་པདྨ་དཀར་པོ་དེའི་འོད་མཐོང་
ཞིང་དྲི་བསྣམས་ན་ནད་ཐམས་ཅད་རབ་ཏུ་ཞི་བར་འགྱུར་ཞིང་དྲན་པ་ཡང་འཐོབ་པར་
འགྱུར་བ་དང༌། སངས་རྒྱས་ཀྱི་ཞིང་དེ་དག་ན་སེམས་ཅན་གང་དག་ཤི་ནས་ཡུན་
རིང་པོ་མ་ལོན་ཞིང་ལུས་མ་ཞིག་པ་དེ་དག་གི་རི་ལ་པདྨ་དཀར་པོ་དེའི་འོད་ཟེར་དག་
གིས་ཕོག་གམ། དྲིས་རེག་ན་རོ་དེ་དག་ཀྱང་སྲོག་གི་དབང་པོ་ཐོབ་པར་འགྱུར་ཞིང་།
ཡང་ཕྱིར་ལངས་ཏེ་མཛའ་བཤེས་དང་སྣག་གི་གཉེན་མཚམས་དག་མཐོང་ནས།
དེ་དག་ཐམས་ཅད་སྐྱེད་མོལ་ཚལ་དུ་ཞུགས་ཏེ་འདོད་པའི་ཡོན་ཏན་ལྔ་པོ་དག་འབྱོར་
ཅིང་ལྡན་པར་འགྱུར་ལ་གནས་པར་འགྱུར་བ་དང་། གང་དག་ཡང་དེ་ནས་འཆི་འཕོ་
བར་འགྱུར་བ་དེ་དག་ཚངས་པའི་གནས་དག་པར་སྐྱེ་བར་འགྱུར་ལ། དེ་དག་དེར་ཚེ་
དཔག་ཏུ་མེད་པར་འགྱུར་ཞིང་ཡུན་རིང་པོར་གནས་པར་འགྱུར་བ་དང་། དེ་ནས་ཤི་
འཕོས་ནས་ཀྱང་གཞན་དུ་སྐྱེ་བར་མི་འགྱུར་བ་ཞིག་ཡོད་ན། བྲམ་ཟེ་མེ་ཏོག་གི་ཞིང་
དེ་ཇི་ལྟ་བར་ཐེག་པ་ཆེན་པོའི་འདུས་པ་འདི་ཡང་དེ་བཞིན་དུ་བལྟར་བར་བྱའོ།།
ཇི་ལྟར་ཉི་མ་ཤར་བ་ཉེ་བར་གནས་པའི་དུས་ན་མེ་ཏོག་དེ་དག་ཁ་བྱེ་ཞིང་རབ་
ཏུ་རྒྱས་པར་གྱུར་ནས་ལྷང་ངེ་ལྷན་ནེ་ཞིང་ཁ་ཅིག་གི་འཕང་དུ་ནི་དཔག་ཚད་བརྒྱ།
ཁ་ཅིག་གི་འཕང་དུ་ནི་དཔག་ཚད་སྟོང་གི་བར་དུ་གྱུར་ནས་སེམས་ཅན་མང་པོ་དག་
གི་ནད་སྣ་ཚོགས་རབ་ཏུ་ཞི་བར་བྱེད་པ་དེ་ལྟར་ནི་འཇིག་རྟེན་དུ་སངས་རྒྱས་ཉི་མ་
དེ་བཞིན་གཤེགས་པ་སྐྱེས་བུ་དམ་པ་བྱུང་བ་ཡིན་ནོ། །ཇི་ལྟར་ཉི་མ་ཤར་བའི་འོད་
ཟེར་དག་གིས་མེ་ཏོག་དེ་དག་ཁ་བྱེ་ཞིང་ལྷམ་མེ་ལྷན་ནེར་གྱུར་ནས་ནད་སྣ་ཚོགས་



If *
སྐབས་དང་པོ། 45
ཀྱིས་ཉེན་པའི་སེམས་ཅན་རྣམས་ཀྱི་ནད་ཉེ་བར་ཞི་བར་འགྱུར་བ་དེ་ལྟར་ནི་སྐྱེས་བུ་
དམ་པར་འཇིག་རྟེན་དུ་བྱུང་སྟེ། ཐུགས་རྗེའི་འོད་ཟེར་དག་གིས་སེམས་ཅན་རྣམས་
ལ་ཁྱབ་པར་མཛད་ཅིང་། ཁ་ཕྱེ་ནས་ཡང་དང་ཡང་དུ་སེམས་ཅན་རྣམས་བསོད་
ནམས་བྱ་བའི་དངོས་པོ་གསུམ་པོ་དག་ལ་མངོན་པར་སྦྱོར་བར་མཛད་པ་དང་།
ཁྱོད་ཀྱིས་ཀྱང་སེམས་ཅན་ཚད་མེད་གྲངས་མེད་པ་དག་བླ་ན་མེད་པ་ཡང་དག་པར་
རྫོགས་པའི་བྱང་ཆུབ་ཡང་དག་པར་འཛིན་དུ་བཅུག་ཅིང་བཙུད་དེ་རབ་ཏུ་བཀོད་ནས་
ང་ལ་ཕུལ་བ་དེ་དག་ཐམས་ཅད་ཀྱིས་ངའི་དྲུང་དུ་སངས་རྒྱས་ཀྱི་ཞིང་དག་ཡོངས་སུ་
བཟུང་སྟེ། ཁ་ཅིག་གིས་ནི་སངས་རྒྱས་ཀྱི་ཞིང་ཡོངས་སུ་དག་པ་ཡོངས་སུ་བཟུང་།
ཁ་ཅིག་གིས་ནི་ཡོངས་སུ་མ་དག་པ་དག་ཡོངས་སུ་བཟུང་ཞིང་རང་རང་གི་སྨོན་ལམ་
ཇི་ལྟར་བཏབ་པ་དེ་ལྟར་ངས་ཀྱང་ལུང་བསྟན་པ་ཡིན་ནོ། །ཞེས་སོགས་དང་།།
བྱང་ཆུབ་སེམས་དཔའ་སེམས་དཔའ་ཆེན་པོ་རྣམ་པར་སྣང་བྱེད་ཞི་བ་ཞེས་བྱ་
བས་སྔོན་དེ་བཞིན་གཤེགས་པ་རིན་པོ་ཆེའི་གདུགས་མངོན་པར་འཕགས་པར་སྣང་
བའི་སྤྱན་སྔར་བྱང་ཆུབ་ཏུ་ཐུགས་བསྐྱེད་པའི་ཚེ། སྙིགས་མ་ལྔ་བདོ་བའི་སེམས་ཅན་
དམུ་རྒོད་ཅན་རྣམས་ཀྱི་ནང་དུ་སངས་རྒྱས་ནས་སེམས་ཅན་དེ་དག་གི་དོན་བྱེད་
པར་སྨོན་ལམ་བཏབ་པ་ན་ཕྱོགས་བཅུའི་སངས་རྒྱས་ཐམས་ཅད་ཀྱིས་བསྔགས་པ་
བརྗོད་ཚུལ་དང་ཇི་ལྟར་ཐུགས་བསྐྱེད་མཛད་པ་དེ་བཞིན་དུ། དེ་ལྟར་འཇིག་རྟེན་གྱི་
ཁམས་མཐེ་བོ་ཅན་དུ་མཐེ་བོའི་ཚད་ཙམ་གྱི་མི་རྣམས་ཀྱི་ནང་དུ་མངོན་པར་རྫོགས་
པར་སངས་རྒྱས་ནས་སྙིགས་མ་ལྔ་དང་ལྡན་པའི་སེམས་ཅན་རྣམས་ཀྱི་དོན་མཛད་
ཅིང་བཞུགས་པ་དཔེར་མཛད་ནས། སྐྱེས་བུ་དམ་པ་ཁྱོད་ཀྱིས་ཀྱང་དེ་ལྟར་སངས་
རྒྱས་ཀྱི་ཞིང་ཤིན་ཏུ་ངན་ཅིང་སྙིགས་མ་ལྔ་དང་ལྡན་པར་མཚམས་མེད་པ་བྱེད་པ་དང་།
མི་དགེ་བའི་རྩ་བ་དང་ལྡན་པའི་བར་གྱི་འདུལ་བའི་སེམས་ཅན་རྣམས་ཡོངས་སུ་བཟུང་



If *
46 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ཞིང་སྨོན་ལམ་ཁྱད་པར་ཅན་བཏབ་པས་ན་བྱང་ཆུབ་སེམས་དཔའི་འཁོར་འདི་དག་
ཐམས་ཅད་ཟིལ་གྱིས་མནོན་ཏོ།།
བྱང་ཆུབ་སེམས་དཔའ་གང་དག་གིས་སེམས་ཅན་དམྱལ་བ་དང་། དུད་འགྲོའི་
སྐྱེ་གནས་ཡོངས་སུ་སྤངས་པ་དང་། ཉན་ཐོས་དང་རང་སངས་རྒྱས་ཡོངས་སུ་སྤངས་
པའི་སངས་རྒྱས་ཀྱི་ཞིང་ཡོངས་སུ་དག་པ་རྣམས་བཟུང་ཞིང་། འདུལ་བའི་སེམས་
ཅན་བསམ་པ་དག་པ་ཤིན་ཏུ་དུལ་བ་དགེ་བའི་རྩ་བ་བསྐྱེད་པ་དག་ཡོངས་སུ་བཟུང་
བའི་སེམས་ཅན་དེ་དག་ནི་མེ་ཏོག་ལྟ་བུ་ཞེས་བྱ་སྟེ། གང་དག་ཤིན་ཏུ་དུལ་བ་དང་།
དགེ་བའི་རྩ་བ་བསྐྱེད་པ་རྣམས་ཀྱི་ནང་དུ་སངས་རྒྱས་ཀྱི་མཛད་པ་བྱེད་པར་འགྱུར་
བ་དེ་དག་ནི་པདྨ་དཀར་པོ་ལྟ་བུའི་བྱང་ཆུབ་སེམས་དཔའ་སེམས་དཔའ་ཆེན་པོ་
དག་མ་ཡིན་ནོ། །བྲམ་ཟེ་བྱང་ཆུབ་སེམས་དཔའ་རྣམས་ཀྱི་ལེ་ལོའི་དངོས་པོ་ནི་
བཞི་སྟེ། བཞི་གང་ཞེ་ན། སངས་རྒྱས་ཀྱི་ཞིང་ཡོངས་སུ་དག་པར་སྨོན་པ་དང་།
སེམས་ཅན་བསམ་པ་ཡོངས་སུ་དག་པ་རྣམས་ལ་སངས་རྒྱས་ཀྱི་མཛད་པ་བྱེད་
པར་སྨོན་པ་དང་། བྱང་ཆུབ་ཐོབ་ནས་ཉན་ཐོས་དང་། རང་སངས་རྒྱས་ཀྱི་ཐེག་
པའི་གཏམ་མི་སྟོན་པར་སྨོན་པ་དང་། བྱང་ཆུབ་ཐོབ་ནས་ཚེ་རིང་བར་སྨོན་པ་སྟེ།
བཞི་པོ་དེ་དག་ནི་བྱང་ཆུབ་སེམས་དཔའ་རྣམས་ཀྱི་
་ལེ་ལོའི་དངོས་པོ་ཡིན་ཏེ། དེ་ནི་
བྱང་ཆུབ་སེམས་དཔའ་མེ་ཏོག་ལྟ་བུ་རྣམས་ཞེས་བྱའོ། །པདྨ་དཀར་པོ་ལྟ་བུ་ཡང་
མ་ཡིན་ལ་སེམས་དཔའ་ཆེན་པོ་ཞེས་ཀྱང་མི་བྱ་སྟེ། བྲམ་ཟེ་འདི་ལྟ་སྟེ། དཔེར་ན།
བྱང་ཆུབ་སེམས་དཔའི་འཁོར་འདི་ན་ཁྱབ་འཇུག་རླུང་གིས་གང་གི་ཕྱིར་སངས་རྒྱས་
ཀྱི་ཞིང་ཡོངས་སུ་མ་དག་པ་ཡོངས་སུ་བཟུང་ཞིང་འདུལ་བའི་སེམས་ཅན་ཉོན་མོངས་
པས་དཀྲུགས་པ་རྣམས་ཡོངས་སུ་བཟུང་བ་མ་གཏོགས་བྱང་ཆུབ་སེམས་དཔའ་གཞན་
དག་གིས་ཞིང་ཡོངས་སུ་དག་པ་དག་ཡོངས་སུ་བཟུང་བ་ལྟ་བུའོ།།



If *
སྐབས་དང་པོ། 47
བྱང་ཆུབ་སེམས་དཔའ་རྣམས་ཀྱི་བརྩོན་འགྲུས་བརྩམས་པའི་དངོས་པོ་ནི་བཞི་པོ་
འདི་དག་ཡིན་ཏེ། བཞི་གང་ཞེ་ན། སངས་རྒྱས་ཀྱི་ཞིང་ཡོངས་སུ་མ་དག་པར་སྨོན་པ་
དང་། སེམས་ཅན་བསམ་པ་ཡོངས་སུ་མ་དག་པ་རྣམས་ལ་སངས་རྒྱས་ཀྱི་མཛད་པ་
བྱེད་པར་སྨོན་པ་དང་། བྱང་ཆུབ་ཐོབ་ནས་ཉན་ཐོས་དང་རང་སངས་རྒྱས་ཀྱི་ཐེག་པའི་
གཏམ་སྟོན་པར་སྨོན་པ་དང་། བྱང་ཆུབ་ཐོབ་ནས་ཚེ་ཧ་ཅང་ཡང་མི་རིང་ཧ་ཅང་ཡང་
མི་ཐུང་ཞིང་བར་མར་བསྒྲུབ་པར་སྨོན་པ་སྟེ། བཞི་པོ་འདི་དག་ནི་བྱང་ཆུབ་སེམས་
དཔའ་སེམས་དཔའ་ཆེན་པོ་རྣམས་ཀྱི་བརྩོན་འགྲུས་བརྩམས་པའི་དངོས་པོ་ཡིན་ཏེ།
དེས་ན་བྱང་ཆུབ་སེམས་དཔའ་སེམས་དཔའ་ཆེན་པོ་པདྨ་དཀར་པོ་ལྟ་བུ་རྣམས་ཞེས་
བྱའི། མེ་ཏོག་ལྟ་བུ་རྣམས་ཞེས་མི་བྱ་སྟེ། བྱང་ཆུབ་སེམས་དཔའ་སེམས་དཔའ་ཆེན་
པོ་རྣམས་ཞེས་ཀྱང་བྱའོ།། བྲམ་ཟེ་འདི་ལྟ་སྟེ་དཔེར་ན། ཁྱོད་ནི་ད་ལྟར་སྨོན་ལམ་གྱི་
དབང་གིས་དེ་བཞིན་གཤེགས་པའི་སྤྱན་སྔར་བྱང་ཆུབ་སེམས་དཔའ་དཔག་ཏུ་མེད་
གྲངས་མེད་པ་རྣམས་ཀྱི་ནང་དུ་དགེ་བ་ལུང་བསྟན་པའི་ཞིང་དུ་སྙིང་རྗེ་པདྨ་དཀར་པོ་
ལྟ་བུར་སྐྱེས་པ་ཡིན་ནོ།།
གང་གི་ཚེ་ཁྱོད་ཀྱིས་སྙིང་རྗེ་ཆེན་པོ་བརྗོད་པས་མཚམས་མེད་པ་བྱེད་པ་དང་།
མི་དགེ་བའི་རྩ་བ་དང་ལྡན་པར་གྱུར་པའི་བར་གྱི་འདུལ་བ་རྣམས་ཡོངས་སུ་བཟུང་
ཞིང་སྙིགས་མ་ལྔ་བདོ་བའི་སངས་རྒྱས་ཀྱི་ཞིང་ཡོངས་སུ་བཟུང་བའི་ཚེ། ཕྱོགས་བཅུའི་
སངས་རྒྱས་བཅོམ་ལྡན་འདས་སངས་རྒྱས་ཀྱི་ཞིང་གི་རྡུལ་ཕྲ་རབ་ཀྱི་རྡུལ་སྙེད་དག་
གིས་ཀྱང་སྐྱེས་བུ་དམ་པ་ཁྱོད་ལ་ལེགས་སོ་ཞེས་བྱ་བ་བྱིན་ཏེ། ཕོ་ཉ་དག་ཀྱང་བཏང་
ནས་ཁྱོད་ཀྱི་མིང་སྙིང་རྗེ་ཆེན་པོ་དང་ལྡན་པ་ཞེས་བྱ་བར་བཏགས་སོ།།
འཁོར་འདི་དག་ཐམས་ཅད་ཀྱང་ཁྱོད་ལ་མཆོད་པའི་ལས་བྱ་བའི་ཕྱིར་བརྩོན་
པར་གྱུར་ཏོ། །སྙིང་རྗེ་ཆེན་པོ་དང་ལྡན་པ་ཁྱོད་ནི་མ་འོངས་པའི་དུས་ན་བསྐལ་



If *
48 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
པ་གྲངས་མེད་པ་གངྒཱའི་ཀླུང་གི་བྱེ་མ་སྙེད་གཅིག་འདས་ནས། ལྷག་མ་བསྐལ་པ་
གྲངས་མེད་པ་གངྒཱའི་ཀླུང་གི་བྱེ་མ་སྙེད་གཉིས་པ་
པ་ལ་བབ་པ་ན། བསྐལ་པ་བཟང་པོ་
ལ་འཇིག་རྟེན་གྱི་ཁམས་མི་མཇེད་དེར་སྐྱེ་དགུའི་ཚེ་ལོ་བརྒྱ་ཉི་ཤུ་ཐུབ་ཅིང་རྒ་བ་དང་
འཆི་བ་མེད་པའི་སངས་རྒྱས་ཀྱི་ཞིང་ན། འཇིག་རྟེན་ལྡོངས་པ། འདྲེན་པ་མེད་པ།
མི་དགེ་བའི་རྩ་བ་དང་ལྡན་པར་གྱུར་ཅིང་སེམས་ཅན་ལམ་ངན་པས་བཅོམ་པ།
ཉམ་ང་བ་ཆེན་པོ་ཐོབ་པ། མཚམས་མེད་པ་བྱེད་པ། འཕགས་པ་ལ་སྐུར་པ་འདེབས་པ།
དམ་པའི་ཆོས་སྤོང་བ། ལྟུང་བའི་རྩ་བ་འབྱུང་བ་ནས་ཇི་སྐད་སྔར་སྨོས་པའི་བར་དག་
ལྟ་བུས་གང་བའི་འཇིག་རྟེན་དུ། དེ་བཞིན་གཤེགས་པ་རིག་པ་དང་ཞབས་སུ་ལྡན་པ་
ནས་སངས་རྒྱས་བཅོམ་ལྡན་འདས་ཀྱི་བར་དུ་འགྱུར་ཏེ། འགྲོ་བའི་འཁོར་ལོ་ནི་བཟློག
།ཆོས་ཀྱི་འཁོར་ལོ་ནི་བསྐོར། དབང་བསྒྱུར་བའི་བདུད་དང་ཉོན་མོངས་པའི་བདུད་
བཅིལ་ཏེ་ཕྱོགས་བཅུའི་སངས་རྒྱས་ཀྱི་ཞིང་མཐའ་ཡས་མུ་མེད་པ་དག་ཏུ་སྒྲས་ཁྱབ་
པར་བྱས་ནས་ཁྱོད་ཀྱི་ཉན་ཐོས་འདུས་པ་ཆེན་པོ་དག་འབྱུང་བར་འགྱུར་བ་འདི་ལྟ་སྟེ།
དགེ་སློང་སྟོང་ཉིས་བརྒྱ་ལྔ་བཅུ་དང་ལྷན་ཅིག་སྨོན་ལམ་ཇི་ལྟར་བཏབ་པ་དེ་བཞིན་དུ་
ལོ་བཞི་བཅུ་རྩ་ལྔར་རིམ་གྱིས་སངས་རྒྱས་ཀྱི་མཛད་པ་དེ་ལྟ་བུ་མཐའ་དག་ཡོངས་སུ་
རྫོགས་པར་བྱེད་པར་འགྱུར་རོ། །དེའི་ཚེ་ཇི་ལྟར་རྒྱལ་པོ་ཆེན་པོ་བདུད་རྩི་དག་པ་འདི་
འོད་དཔག་མེད་ཅེས་བྱ་བར་འགྱུར་ཞིང་བསྐལ་པ་ཚད་མེད་པ་དག་གི་སངས་རྒྱས་
ཀྱི་མཛད་པ་མཐའ་དག་བྱེད་པར་འགྱུར་བ་དེ་བཞིན་དུ། སྙིང་རྗེ་ཆེན་པོ་དང་ལྡན་པ་
ཁྱོད་ཀྱང་བསྐལ་པ་ཆེན་པོ་བཟང་པོ་ལ་འཇིག་རྟེན་གྱི་ཁམས་མི་མཇེད་དེར་སྐྱེ་དགུའི་
ཚེ་ལོ་བརྒྱ་ཉི་ཤུ་ཐུབ་པ་ན་དེ་བཞིན་གཤེགས་པ་ཤཱཀྱ་ཐུབ་པ་ཞེས་བྱ་བར་འགྱུར་ཏེ།
ལོ་བཞི་བཅུ་རྩ་ལྔས་སངས་རྒྱས་ཀྱི་མཛད་པ་དེ་ལྟ་བུ་མང་པོ་མཐའ་དག་བྱེད་པར་
འགྱུར་རོ།།



If *
སྐབས་དང་པོ། 49
སྐྱེས་བུ་དམ་པ་ཁྱོད་བླ་ན་མེད་པའི་ཡོངས་སུ་མྱ་ངན་ལས་འདའ་བས་ཡོངས་སུ་
མྱ་ངན་ལས་འདས་ནས་ཀྱང་དམ་པའི་ཆོས་ལོ་སྟོང་ལྷག་པར་གནས་པར་འགྱུར་རོ།
།སྐྱེས་བུ་དམ་པ་ཁྱོད་ཀྱི་དམ་པའི་ཆོས་ནུབ་ནས་ཀྱང་ལུས་ལས་སྐྱེས་པའི་སྐུ་གདུང་
རྣམས་ཀྱང་རང་གིས་སྨོན་ལམ་ཇི་ལྟར་བཏབ་པ་དེ་ལྟར་སངས་རྒྱས་ཀྱི་མཛད་པ་མང་
པོ་མཐའ་དག་བྱེད་པར་འགྱུར་ཏེ།
སྔར་ཇི་སྐད་སྨོས་པ་དེ་བཞིན་དུ་ཡུན་རིང་པོར་
སེམས་ཅན་འདུལ་བར་འགྱུར་རོ། །ཞེས་སོགས་བསྔགས་པ་བསམ་གྱིས་མི་ཁྱབ་པ་
བརྗོད་ཅིང་ལུང་བསྟན་ཏོ།།
ཐུབ་པས་སྔོན་ཐུགས་བསྐྱེད་ཚུལ་དང་སྨོན་ལམ་ཇི་ལྟར་མཛད་ཚུལ་རྣམས་
ལེགས་པར་ཤེས་ན་ཐེག་པ་ཆེན་པོའི་རིགས་ཀྱི་ནུས་པ་ཆེས་ཆེར་བརྟས་པ་དང་།
རྒྱལ་སྲས་ཀྱི་སྤྱོད་པ་ལ་སློབ་པའི་སྙིང་སྟོབས་འཕེལ་བ་ལ་ཁྱད་ཤིན་ཏུ་ཆེ་བས་འདིར་
ཕྱོགས་ཙམ་ཞིག་བརྗོད་པ་ཡིན་གྱི། སྨོན་ལམ་ལྔ་བརྒྱ་པོ་ཡོངས་རྫོགས་བྲིས་ན་ཡི་གེ་
མང་བས་འཇིགས་ནས་བྲི་མ་ནུས་པས་བློ་གྲོས་དང་ལྡན་པ་རྣམས་ཀྱིས་སྙིང་རྗེ་པད་
དཀར་ཉིད་ཞིབ་ཏུ་བལྟས་ནས་ཤེས་པར་བྱའོ། །སྟོན་པའི་ཞིང་འདི་ལ་མི་མཇེད་ཅེས་
བརྗོད་པའི་རྒྱུ་མཚན་ནི། སྙིང་རྗེ་པད་དཀར་ལས། ཅིའི་ཕྱིར་འཇིག་རྟེན་གྱི་ཁམས་
དེ་ལ་མི་མཇེད་ཅེས་བྱ་ཞེ་ན། སེམས་ཅན་དེ་དག་འདོད་ཆགས་ལ་མི་མཇེད་པ་དང་།
ཞེ་སྡང་ལ་མི་མཇེད་པ་དང་། གཏི་མུག་ལ་མི་མཇེད་པ་དང་། ཉོན་མོངས་པའི་འཆིང་
བ་རྣམས་ལ་མི་མཇེད་པས་དེའི་ཕྱིར་འཇིག་རྟེན་གྱི་ཁམས་དེ་ནི་མི་མཇེད་ཅེས་བྱའོ།
།འཇིག་རྟེན་གྱི་ཁམས་མི་མཇེད་དེར་བསྐལ་པ་ཆེན་པོ་བཟང་པོ་ཞེས་བྱ་བར་འབྱུང་
བར་འགྱུར་རོ།།
དེ་ལ་ཅིའི་ཕྱིར་བཟང་པོ་ཞེས་བྱ་ཞེ་ན། བསྐལ་པ་ཆེན་པོ་བཟང་པོ་དེ་ལ་
སེམས་ཅན་འདོད་ཆགས་དང་། ཞེ་སྡང་དང་། གཏི་མུག་ལ་སྤྱོད་པ་རྣམས་ཀྱི་ནང་



50 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
དུ་རྫོགས་པའི་སངས་རྒྱས་བཅོམ་ལྡན་འདས་ཐུགས་རྗེ་ཆེན་པོ་དང་ལྡན་པ་སྟོང་
འབྱུང་བར་འགྱུར་བའི་ཕྱིར་ཏེ། ཞེས་དང་། འཇམ་དཔལ་གྱི་ཞིང་བཀོད་ལས་ཀྱང་།
བྱང་ཆུབ་སེམས་དཔའི་ཐེག་པ་སྔོན་གྱི་རྒྱལ་བ་ལ་ལྷག་པར་བྱ་བ་བྱས་པ། དགེ་
བའི་རྩ་བ་རྣམས་བསྐྱེད་པ། སངས་རྒྱས་བརྒྱ་སྟོང་མང་པོ་ལ་བསྙེན་བཀུར་བྱས་པ།
བཟོད་པ་དང་དུལ་བ་དང་ངེས་པ་དང་ལྡན་པ་དག་ཡོད་དེ། དེ་དག་ནི་སེམས་ཅན་
ཐམས་ཅད་ཀྱིས་སྨྱོས་བསྡིགས་མཚོན་གྱིས་བཏབ་ཀྱང་ཇི་སྙམ་མི་མཇེད་དེ་འདོད་
ཆགས་དང་། ཞེ་སྡང་དང་། གཏི་མུག་རྣམས་ཀྱིས་མི་འཕྲོགས་སོ། །རིགས་ཀྱི་བུ་
སྐྱེས་བུ་དམ་པ་དེ་དག་གི་མིང་གིས་འཇིག་རྟེན་གྱི་ཁམས་དེ་མི་མཇེད་ཅེས་བརྗོད་དོ།
།ཞེས་གསུངས་པ་ལྟར་རོ།།
དེ་ཡང་། ཞིང་འདིར་གདུལ་བྱ་མ་རུངས་པ་ཆེས་མང་ཡང་བདག་ཉིད་ཆེན་པོ་
སྙིང་སྟོབས་ཅན་ཡང་ཆེས་མང་དུ་འབྱོན་པས་རྒྱལ་སྲས་སྙིང་སྟོབས་ཅན་རྣམས་ཀྱི་
བཟོད་པའི་ཡོན་ཏན་གྱི་སྒོ་ནས་མི་མཇེད་ཅེས་བརྗོད་པ་ཡིན་གྱི། རྒྱལ་བའི་གསུང་
རབ་ཀྱི་བརྡ་ལ་མ་སྦྱངས་པའི་བོད་འགའ་ཞིག་གིས་མི་མཇེད་ཀྱི་དོན་སྣ་ཚོགས་སུ་སྨྲ་བ་
དག་ནི་མདོ་དང་འགལ་བས་ཡིད་བརྟན་མི་བྱའོ། །དེ་ལྟར་ཐུབ་པས་ཐུགས་བསྐྱེད་ནས་
བར་དུ་ཚོགས་བསགས་ཚུལ་ནི། མཛོད་ལས། རྣམ་གཟིགས་མར་མེ་རིན་ཆེན་གཙུག
།གྲངས་མེད་གསུམ་གྱི་ཐ་མར་འབྱུང་། །དང་པོ་ཤཱཀྱ་ཐུབ་པ་ཡིན། །ཞེས་གསུངས་
པ་ལྟར། དེ་བཞིན་གཤེགས་པ་ཤཱཀྱ་ཐུབ་ཆེན་ནས་བཟུང་དེ་བཞིན་གཤེགས་པ་གཙུག་
ཏོར་ཅན་འཇིག་རྟེན་དུ་བྱོན་པའི་བར་ལ་གྲངས་མེད་དང་པོ་དང་། དེ་ནས་དེ་བཞིན་
གཤེགས་པ་མར་མེ་མཛད་འཇིག་རྟེན་དུ་བྱོན་པའི་བར་ལ་གྲངས་མེད་གཉིས་པ་དང་།
དེ་ནས་དེ་བཞིན་གཤེགས་པ་རྣམ་གཟིགས་འཇིག་རྟེན་དུ་བྱོན་པའི་བར་ལ་གྲངས་
མེད་གསུམ་པ་སྟེ་བསྐལ་ཆེན་གྲངས་མེད་གསུམ་དུ་ཚོགས་བསགས། དེ་ཡང་འདུལ་



If *
སྐབས་དང་པོ། 51
བ་ལུང་ལས། སངས་རྒྱས་ཤཱཀྱ་ཐུབ་པ་ནས། །འདྲེན་པ་ཡུལ་འཁོར་སྐྱོང་གི་བར།
།བདུན་ཁྲི་ལྔ་སྟོང་ཚང་བ་ཡི། །སངས་རྒྱས་རྣམས་ནི་ངས་མཆོད་དོ། །སངས་རྒྱས་
ལེགས་མཛད་ནས་བཟུང་སྟེ། །དབང་པོ་རྒྱལ་མཙན་ཐུབ་པའི་བར། །བདུན་ཁྲི་དྲུག་
སྟོང་ཚང་བ་ཡི། །སངས་རྒྱས་རྣམས་ནི་ངས་མཆོད་དོ།།
སངས་རྒྱས་མར་མེ་མཛད་ནས་ནི། །སངས་རྒྱས་འོད་སྲུངས་བར་དག་ཏུ།
།བདུན་ཁྲི་བདུན་སྟོང་ཚང་བ་ཡི། །སངས་རྒྱས་རྣམས་ནི་ངས་མཆོད་དོ། །ཞེས་
འབྱུང་བ་ལྟར། གྲངས་མེད་དང་པོ་ལ་དེ་བཞིན་གཤེགས་པ་ཤཱཀྱ་ཐུབ་ཆེན་ནས་
བཟུངས་དེ་བཞིན་གཤེགས་པ་ཡུལ་འཁོར་སྐྱོང་གི་བར་སངས་རྒྱས་བདུན་ཁྲི་ལྔ་སྟོང་
དང་། གྲངས་མེད་གཉིས་པ་ལ་དེ་བཞིན་གཤེགས་པ་ལེགས་མཛད་ནས་བཟུང་སྟེ་དེ་
བཞིན་གཤེགས་པ་དབང་པོ་རྒྱལ་མཚན་གྱི་བར་སངས་རྒྱས་བདུན་ཁྲི་དྲུག་སྟོང་དང་།
གྲངས་མེད་གསུམ་པ་ལ་དེ་བཞིན་གཤེགས་པ་མར་མེ་མཛད་ནས་བཟུང་དེ་བཞིན་
གཤེགས་པ་འོད་སྲུངས་ཀྱི་བར་སངས་རྒྱས་བདུན་ཁྲི་བདུན་སྟོང་ལ་བསྙེན་བཀུར་
ཞིང་མཆོད་པས་མཉེས་པར་མཛད་ཅིང་ཚོགས་གཉིས་བར་མ་ཆད་དུ་བསགས་སོ།
།དེ་ཡང་ཟླ་བ་སྒྲོན་མེའི་མདོ་ལས། སངས་རྒྱས་དག་ནི་བྱེ་བ་ཁྲག་ཁྲིག་དང༌།
།དེ་ལས་ལྷག་པ་གངྒའི་བྱེ་མ་སྙེད། །ཀུན་ཀྱང་བྱ་རྒོད་ཕུང་པོ་འདིར་བཞུགས་ཏེ།
།མི་དབང་དེ་ཀུན་ང་ཡིས་བཀུར་སྟི་བྱས། །ཞེས་སོགས་རྒྱ་ཆེར་གསུངས་པ་ལྟར།
སྟོན་པས་སྔོན་སློབ་པ་ལམ་གྱི་གནས་སྐབས་སུ་སངས་རྒྱས་གྲངས་མེད་དཔག་ཏུ་
མེད་པ་གངྒཱའི་ཀླུང་གི་བྱེ་མ་སྙེད་དག་ལ་བསྙེན་བཀུར་ཞིང་མཆོད་པར་མཛད་པ་
ཡིན་གྱི། གོང་དུ་བདུན་ཁྲི་ལྔ་སྟོང་ལ་སོགས་པའི་གྲངས་བཤད་པ་ནི་ཐུན་མོང་
བའི་གདུལ་བྱའི་སྣང་ངོ་དང་བསྟུན་ནས་སངས་རྒྱས་གཙོ་བོ་དག་གི་གྲངས་བསྟན་
པ་ཡིན་ནམ་སྙམ་སྟེ། ཐེག་ཆེན་ཐུན་མོང་མ་ཡིན་པའི་དབང་དུ་བྱས་ནས་དང་པོ་



If *
52 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ཐོབ་ནས་སྐད་ཅིག་རེ་རེ་ལ་ཡང་ལུས་བརྒྱ་ཕྲག་མང་པོར་སྤྲུལ་ནས་སངས་རྒྱས་ཀྱི་
ཞིང་བརྒྱ་ཕྲག་མང་པོར་དེ་བཞིན་གཤེགས་པ་བརྒྱ་ཕྲག་མང་པོའི་སྤྱན་སྔར་མཆོད་
ཅིང་བསྙེན་བཀུར་བ་དང་ཆོས་ཉན་པ་སོགས་བྱེད་ནུས་པ་མདོ་སྡེས་བཅུ་པ་དང་།
དབུ་མ་ལ་འཇུག་པ་སོགས་ནས་བཤད་པས་སོ།།
ཐེག་པ་ཆེན་པོའི་ལུགས་ཀྱི་གྲངས་མེད་གསུམ་དུ་ཚོགས་བསགས་ཚུལ་ནི།
མདོ་སྡེ་དཀོན་མཆོག་སྤྲིན་ལས། རིགས་ཀྱི་བུ་དེ་བཞིན་གཤེགས་པ་ནི་བསྐལ་པ་གྲངས་
མེད་པ་དུ་མས་ཡང་དག་པར་གྲུབ་པ་ཡིན་ཏེ། རིགས་ཀྱི་བུ་དེ་བཞིན་གཤེགས་པ་ནི་
དཔག་པ་དང་། བསམ་པ་དང་། བརྟག་པར་མི་ནུས་སོ། །བྱང་ཆུབ་སེམས་དཔའ་སྒྲིབ་
པ་ཐམས་ཅད་རྣམ་པར་སེལ་བས་གསོལ་པ། བཅོམ་ལྡན་འདས་བསྐལ་པ་གྲངས་མ་
མཆིས་པ་གསུམ་གྱིས་དེ་བཞིན་གཤེགས་པ་རྣམས་ཡང་དག་པར་འགྲུབ་པ་མ་ལགས་
སམ། བཅོམ་ལྡན་འདས་ཀྱིས་བཀའ་བསྩལ་པ། རིགས་ཀྱི་བུ་དེ་ཅིའི་ཕྱིར་ཞེ་ན།
བྱང་ཆུབ་སེམས་དཔའ་དེ་བཞིན་གཤེགས་པའི་ཡུལ་བསྒྲུབ་པར་བྱ་བ་ནི་བསམ་གྱིས་
མི་ཁྱབ་སྟེ། དེ་ནི་བསྐལ་པ་གྲངས་མེད་པ་གསུམ་གྱིས་ཡང་དག་པར་བསྒྲུབ་པར་མི་
ནུས་ཀྱི། ནམ་བྱང་ཆུབ་སེམས་དཔའ་ཆོས་མཉམ་པ་ཉིད་དུ་ཞུགས་པར་གྱུར་པ་དེའི་
ཚེ་དེ་ནས་བརྩམས་ཏེ་བསྐལ་པ་བགྲང་བར་བྱ་ཡི། ཐོག་མའི་སེམས་ནས་བརྩམས་ཏེ་
ནི་མ་ཡིན་ནོ། །ཞེས་དང་། ཐེག་བསྡུས་ལས། བཟང་དང་སྨོན་པའི་སྟོབས་ཅན་དང་།
།བདུན་བརྟན་ཁྱད་པར་འགྲོ་བ་ནི། །བྱང་ཆུབ་སེམས་དཔའ་གྲངས་མེད་གསུམ།
།ཀུན་ཏུ་རྩོམ་པར་མཛད་པ་ཡིན། །ཞེས་གསུངས་པ་ལྟར། རྒྱུ་འབྲས་མན་ངག་
བདུན་དང་། བདག་གཞན་མཉམ་བརྗེའི་སྒོ་ནས་སེམས་བསྐྱེད་དེ་ཐེག་པ་ཆེན་པོའི་
ཚོགས་ལམ་དུ་ཞུགས། དེ་ཡང་སེམས་བསྐྱེད་ཤུགས་དྲག་ལ་བརྟན་པོར་སོང་སྟེ
སྡིག་པའི་གྲོགས་པོས་མོས་པ་གཞན་དུ་བསྒྱུར་མི་ནུས་པ་དང་། ཚེ་རབས་ཐམས་



If *
སྐབས་དང་པོ། 53
ཅད་དུ་སེམས་བསྐྱེད་དེ་ལས་མི་ཉམས་པའི་དགེ་རྩ་སྟོབས་ཅན་དུ་གྱུར་པ་ན།
དེ་ནས་བརྩམས་ཏེ་གྲངས་མེད་གསུམ་གྱི་མགོ་རྩོམ་ཞིང་། དེ་ཡང་། བྱང་ཆུབ་
སེམས་དཔའི་སྡེ་སྣོད་ལས། རྒྱལ་པོའི་ཕོ་བྲང་རྣམ་པར་རྒྱལ་བའི་རྒྱལ་མཚན་དུ་རྒྱལ་
པོ་ཚེ་རྣམ་པར་རྒྱལ་བའི་སྲས་གཞོན་ནུ་བརྩོན་འགྲུས་སྤྱོད་ཅེས་བྱ་བར་གྱུར་པའི་ཚེ།
དེ་བཞིན་གཤེགས་པ་ཕུང་པོ་ཆེན་པོ་འཇིག་རྟེན་དུ་བྱོན་པ་ལ་བསྙེན་བཀུར་ཞིང་དགེ་
བའི་རྩ་བ་བསྐྲུན་པ་ནས་བརྩམས་ནས་བསྐལ་པ་གྲངས་མེད་གཅིག་ཏུ་ཚོགས་བསགས་
པས་ས་དང་པོ་ཐོབ་པར་གྱུར་ཏོ།།
དེ་ནས་གྲོང་ཁྱེར་འཛམ་བུ་ཆུ་བོའི་གསེར་དུ་རྒྱལ་པོ་མཛེས་པར་སྣང་བའི་
སྣང་ཆེན་པ་ཚོང་དཔོན་ཤེས་རབ་བཟང་དུ་གྱུར་པའི་ཚེ། དེ་བཞིན་གཤེགས་
པ་དཀོན་མཆོག་ཡན་ལག་འཇིག་རྟེན་དུ་བྱོན་པ་
པ་ལ་བསྙེན་བཀུར་ཞིང་རྗེས་སུ་
བསྟན་པ་མནོས་པ་ནས་བཟུང་སྟེ་གྲངས་མེད་གཅིག་ཏུ་ཚོགས་བསགས་པས་ས་
བདུན་པ་ཐོབ་པར་གྱུར་ཏོ། །དེ་ནས་བྲམ་ཟེའི་ཁྱེའུ་སྤྲིན་ཞེས་བྱ་བར་གྱུར་པའི་
ཚེ་བྲམ་ཟེ་རིན་པོ་ཆེ་ལ་རིག་བྱེད་བསླབས་ནས་བསྙེན་བཀུར་བྱ་བའི་རྒྱུ་བཙལ་
བའི་ཕྱིར་ཡུལ་དབུས་ཀྱི་གྲོང་ཁྱེར་དག་ཏུ་ལྗོངས་རྒྱུར་སོང་སྟེ་མཐར་གྱིས་རྒྱལ་
པོ་དགྲ་ཐུལ་གྱི་ཕོ་བྲང་པདྨ་ཅན་ཞེས་བྱ་བའི་ཚོང་འདུས་ཀྱི་དབུས་སུ་ཕྱིན་ཏོ།
།དེའི་ཚེ་བྲམ་ཟེ་མར་མེ་བདག་པོའི་སྲས་དེ་བཞིན་གཤེགས་པ་མར་མེ་མཛད་འཇིག་
རྟེན་དུ་བྱོན་ནས་ནམ་མཁའ་ལ་ལྷ་རྣམས་མེ་ཏོག་དང་རོལ་མོ་སིལ་སྙན་གླུ་དབྱངས་
དང་བཅས་ཏེ་བཞུགས་པ་མཐོང་ནས་ཁྱེད་ཅི་ཞིག་བྱེད་དྲིས་པས། ཁྱེད་ཀྱིས་མི་
ཤེས་སམ། འདི་ན་སངས་རྒྱས་མར་མེ་མཛད་བཞུགས་སོ་ཞེས་ཟེར་རོ།།
དེ་སྐྱེ་བུང་ཞེས་བྱེད་ཅིང་ཀྱེ་མ་སངས་རྒྱས་འབྱུང་བ་ནི་རྙེད་པར་དཀའ་བས་
བདག་གིས་སློབ་དཔོན་གྱི་ཡོན་ནི་ཕྱིས་བསབ་པར་
ར་བྱ་སྟེ། ཀར་ཤ་པ་ཎ་ལྔ་བརྒྱ་པོ་
）n



54 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
འདིས་སངས་རྒྱས་ལ་མཆོད་པར་བྱའོ་སྙམ་དུ་དགོངས་ནས་བྲམ་ཟེའི་བུ་མོ་བཟད་ལེན་
ལྡན་ལ་རྔན་པར་སྐྱེ་བ་ཐམས་ཅད་དུ་ཁྱིམ་ཐབ་ཏུ་ཁས་བླངས་ཤིང་། ཨུཏྤལ་ལྔ་ཉོས་
ནས་སངས་རྒྱས་ལ་གཏོར་ཏེ། ཀྲིཥཱ་ས་རའི་པགས་པ་བཏིང་ནས། མར་མེ་མཛད་
དེ་བཞིན་གཤེགས་པ་ཀུན་ནས་སྤྱན་བདག་གི་ལྷག་པའི་བསམ་པ་ཐུགས་སུ་ཆུད་པར་
མཛོད་ལ་རི་དྭགས་ཀྱི་པགས་པ་འདི་ལ་ཞབས་བཞག་པར་མཛོད་ཅིག་ཅེས་པ་དང༌།
དེས་བྱོན་པས་མཉེས་པར་བྱས་ཏེ། རལ་པ་གསེར་གྱི་མདོག་ཅན་སྟན་དུ་བཏིང་ནས།
མར་མེ་མཛད་ཀུན་ནས་སྤྱན་འདི་ལ་ཞབས་མི་འཇོག་གམ། ལུང་མི་སྟོན་ན་འདི་
ཉིད་དུ་ལུས་བསྐམ་པར་བྱའོ་ཞེས་ཡི་དམ་བརྟན་པོར་བཅས་པ་དང་། སྟོན་པས་
ཞབས་བཞག་སྟེ་དགེ་སློང་དག་ཁྱེད་ཀྱིས་ཁྱེའུ་འདིའི་སྐྲ་ལ་རྡོག་པ་མ་འཇོག་ཅིག
།དེ་ཅིའི་ཕྱིར་ཞེ་ན། འདི་ནི་ལྷ་དང་བཅས་པའི་འཇིག་རྟེན་གྱི་མཆོད་གནས་ཡིན་ཏེ།
མ་འོངས་པའི་དུས་སུ་ཤཱཀྱ་ཐུབ་པ་ཞེས་བྱ་བར་འགྱུར་རོ་ཞེས་ལུང་བསྟན་པ་དང་།
དགའ་ཆེས་ཏེ་ཤིང་ཏ་ལ་བདུན་སྲིད་དུ་འཕགས་ནས་ཏིང་ངེ་འཛིན་བརྒྱ་སྟོང་ཡང་
མངོན་དུ་བྱས་ནས་ས་བརྒྱད་པ་ཐོབ་སྟེ། ཇི་སྐད་དུ། སངས་རྒྱས་མར་མེ་མཛད་ལ་
ཨུཏྤལ་ལྔས། །གཏོར་ཏེ་རལ་པ་སྟན་དུ་བཏིང་བྱས་པས། །མི་སྐྱེའི་ཆོས་ལ་བཟོད་པ་
ཐོབ་གྱུར་ནས། །ཤཱཀྱའི་རྒྱལ་པོར་འགྱུར་ཞེས་ང་ལུང་བསྟན། །ཞེས་དང་། ལུང་ལས།
གང་ཚེ་མར་མེ་མཛད་ཀྱིས་ང་། །ལུང་བསྟན་གྱུར་པ་དེ་ཡི་ཚེ། །ས་བརྒྱུད་པ་ནི་
ཐོབ་གྱུར་ཏེ། །དབང་བཅུ་དག་ཀྱང་ཐོབ་པར་གྱུར། །ཅེས་གསུངས་ཤིང་དེ་དག་གི་
དོན་འཕགས་པ་ཐོགས་མེད་ཀྱིས་བྱང་སར་བཀྲལ་བ་དང་། སློབ་དཔོན་ཨ་ཡ་ཀ་
ར་སོགས་མཁས་གྲུབ་མང་པོའི་བཞེད་པ་ལྟར་ཚོགས་ལམ་དང་སྦྱོར་ལམ་གྱི་རིང་ལ་
གྲངས་མེད་དང་པོ་དང་། མ་དག་ས་བདུན་གྱི་རིང་ལ་གྲངས་མེད་གཉིས་པ་དང་།
དག་པ་ས་གསུམ་གྱི་རིང་ལ་གྲངས་མེད་གསུམ་པ་རྫོགས་ཏེ། སྲིད་པ་ཐ་མར་གྱུར་པ་



སྐབས་དང་པོ། 55
ན་འོག་མིན་སྟུག་པོ་བཀོད་པར་ཕྱོགས་བཅུའི་སངས་རྒྱས་ཐམས་ཅད་ཀྱིས་འོད་ཟེར་
ཆེན་པོའི་དབང་བསྐུར། དེ་ནས་ས་བཅུའི་མཐར་རྡོ་རྗེ་ལྟ་བུའི་ཏིང་ངེ་འཛིན་མངོན་
དུ་བྱས་ཏེ། དེའི་སྐད་ཅིག་གཉིས་པ་ལ་ཆོས་སྐུ་དམ་པ་དང་གཟུགས་སྐུ་དམ་པ་གཉིས་
ཟུང་དུ་འཇུག་པའི་ལོངས་སྤྱོད་རྫོགས་པའི་སྐུར་མངོན་པར་རྫོགས་པར་སངས་རྒྱས་སོ།
།ལོངས་སྐུ་དེ་ནི་གནས་ངེས་པ་འོག་མིན་ཁོ་ན་ལས་གཞན་དུ་གཤེགས་མི་སྲིད།
ཆོས་ངེས་པ་ཐེག་པ་ཆེན་པོའི་ཆོས་ཁོ་ན་ལས་ཐེག་དམན་གྱི་ཆོས་གསུང་བ་མི་སྲིད།
རྣམ་པ་ངེས་པ་མཚན་དཔེས་བརྒྱན་པའི་སྐུའི་རྣམ་པ་ལས་གཞན་དུ་འགྱུར་བ་མི་སྲིད།
འཁོར་ངེས་པ་ས་བཅུའི་བྱང་སེམས་ལས་སོ་སྐྱེ་སོགས་ཀྱི་འཁོར་མི་སྲིད། དུས་ངེས་
པ་འཁོར་བ་མ་སྟོངས་ཀྱི་བར་དུ་མྱ་ངན་ལས་བཟླ་ཚུལ་མི་སྟོན་པ་སྟེ། ངེས་པ་ལྔ་ལྡན་
དུ་བཞུགས་སོ།།
འོ་ན་ཐུབ་པས་ལོངས་སྐུའི་གོ་འཕང་བརྙེས་པའི་གནས་འོག་མིན་ཞེས་བྱ་བ་དེ་
ཕྱོགས་གང་ན་ཡོད་སྙམ་ན། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདིའི་
ཚངས་ཆེན་གྱི་སྟེང་ན་འོད་ཆུང་ནས་འབྲས་བུ་ཆེ་བའི་བར་གྱི་ལྷ་གནས་རྣམས་ཡོད་ལ།
དེའི་སྟེང་ན་མི་ཆེ་བ་དང་། མི་གདུང་བ་དང་། གྱ་ནོམ་སྣང་དང་། ཤིན་ཏུ་མཐོང་དང་།
འོག་མིན་ཏེ་གནས་གཙང་ལྔ་ཡོད་ལ། འོག་མིན་དེ་ནི་ཉན་ཐོས་འཕགས་པ་རྣམས་ཤས་
ཆེར་བཞུགས་པ་གནས་གཙང་མ་ལྔའི་ནང་ཚན་ཡིན་པས་ལོངས་སྐུའི་ཞིང་ཁམས་ནི་དེ་
མིན་ལ། དེའི་སྟེང་ན་འོག་མིན་སྟུག་པོ་བཀོད་པ་ཞེས་བྱ་བའི་ལོངས་སྐུའི་ཞིང་ཁམས་
ཡོད་པར་གསུངས་ཏེ། ལང་ཀར་གཤེགས་པ་ལས། རིན་ཆེན་སྣ་ཚོགས་མཛེས་པ་
ཡིས། །འོག་མིན་གནས་ནི་ཉམ་དགའ་བར། །གཙང་མའི་གནས་ཀྱི་སྟེང་བཞུགས་
ནས། །ཡང་དག་སངས་རྒྱས་དེར་སངས་རྒྱས། །སྤྲུལ་པ་པོ་སྟེ་འདིར་འཚང་རྒྱ།
།ཞེས་དང་། སློབ་དཔོན་ཀ་མ་ལ་ཤཱི་ལས། འོག་མིན་ཞེས་བྱ་བ་ནི་ལྷའི་གནས་དག་སྟེ།



56 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
དེ་དག་གི་ཕྱོགས་གཅིག་ན་གནས་གཙང་མའི་རིགས་ཀྱི་ལྷ་རྣམས་ཡོད་དོ། །དེར་
འཕགས་པ་ཉིད་འབའ་ཞིག་གནས་སོ། །དེ་དག་གི་སྟེང་ན་དབང་ཕྱུག་ཆེན་པོའི་གནས་
ཞེས་བྱ་བའི་གནས་ཡོད་དེ། དེར་ས་བཅུ་ལ་བཞུགས་པའི་བྱང་ཆུབ་སེམས་དཔའ་སྲིད་
པ་ཐ་མ་པ་ཁོ་ན་སྐྱེ་བ་བཞེས་པ་ཡིན་ལ། ཞེས་གསུངས་པ་ལྟར་རོ།།
དེར་འཁོར་བ་ཇི་སྲིད་མ་སྟོངས་བར་དུ་སྐུ་དེ་ལས་ནམ་ཡང་གཡོ་བ་མེད་
བཞིན་དུ་སྤྲུལ་སྐུ་བྱེ་བ་ཕྲག་འབུམ་ཐེར་དུ་མ་དུས་གཅིག་ཏུ་ལན་ས་མ་དག་པའི་
ཞིང་རྣམས་སུ་སེམས་ཅན་གྱི་དོན་མཛད་ཅིང་། ལྷག་པར་སྔོན་གྱི་ཐུགས་བསྐྱེད་
དང་སྨོན་ལམ་ལྟར་མི་མཇེད་འཇིག་རྟེན་གྱི་ཞིང་འདིར་སྤྲུལ་པའི་སྐུ་འབྱོན་ཚུལ་ནི།
ཐེག་པ་ཆེན་པོ་རྒྱུད་བླ་མ་ལས། ཐུགས་རྗེ་ཆེན་པོས་འཇིག་རྟེན་མཁྱེན། །འཇིག་
རྟེན་ཀུན་ལ་གཟིགས་ནས་ནི། །ཆོས་ཀྱི་སྐུ་ལས་མ་གཡོས་པར། །སྤྲུལ་པའི་རང་
བཞིན་སྣ་ཚོགས་ཀྱིས། །སྐྱེ་བ་མངོན་པར་སྐྱེ་བ་དང་། །དགའ་ལྡན་ནས་ནི་འཕོ་བ་
དང༌། །ལྷུམས་སུ་འཇུག་དང་བལྟམས་པ་དང་། །བཟོ་ཡི་གནས་ལ་མཁས་པ་དང་།
།བཙུན་མོའི་འཁོར་དགྱེས་རོལ་པ་དང་། །ངེས་འབྱུང་དཀའ་བ་སྤྱོད་པ་དང་།
།བྱང་ཆུབ་སྙིང་པོར་གཤེགས་པ་དང་། །བདུད་སྡེ་འཇོམས་དང་རྫོགས་པར་ནི།
།བྱང་ཆུབ་ཆོས་ཀྱི་འཁོར་ལོ་དང་། །མྱ་ངན་འདས་པར་གཤེགས་མཛད་རྣམས།
།ཡོངས་སུ་མ་དག་ཞིང་རྣམས་སུ། །སྲིད་པ་ཇི་སྲིད་གནས་པར་སྟོན། །ཞེས་གང་
གསུངས་པ་ལྟར། ཐུབ་པའི་དབང་པོའི་ཞིང་ཁམས་མི་མཇེད་འཇིག་རྟེན་འདི་ལ་
གླིང་བཞི་པ་བྱེ་བ་ཕྲག་བརྒྱ་ཡོད་པའི་འཛམ་གླིང་བྱེ་བ་ཕྲག་བརྒྱར་མཛད་པ་བཅུ་
གཉིས་ཀྱི་ཚུལ་ཅིག་ཅར་དུ་སྟོན་ནོ།།
དེ་ཡང་། དགའ་ལྡན་ན་ལྷའི་བུ་དམ་པ་ཏོག་དཀར་པོ་ཞེས་བྱ་བ་སྐྱེ་བ་གཅིག་
ཐོགས་ཀྱི་བྱང་ཆུབ་སེམས་དཔའི་ཚུལ་བཟུང་ནས་ལྷ་རྣམས་ལ་ཆོས་སྟོན་ཅིང་བཞུགས་



སྐབས་དང་པོ། 57
པའི་ཚེ། ཕྱོགས་བཅུའི་སངས་རྒྱས་ཐམས་ཅད་ཀྱིས་གསུང་དབྱངས་མཐུན་པར་སྔོན་
གྱི་ཐུགས་བསྐྱེད་དང་། སྨོན་ལམ་དུས་སུ་བབས་པས་སྙིགས་མ་ལྔ་བདོའི་སེམས་
ཅན་རྣམས་ལ་བརྩེ་བས་གཟིགས་ནས་འཛམ་བུའི་གླིང་དུ་མཛད་པ་བཅུ་གཉིས་ཀྱི་
ཚུལ་བསྟན་ནས་སེམས་ཅན་རྣམས་ཀྱི་དོན་བྱ་དགོས་པར་བསྐུལ་བ་ན། རྗེ་བཙུན་
མ་ཕམ་པ་ལྷ་རྣམས་ལ་ཆོས་སྟོན་པའི་ཕྱིར་རང་གི་རྒྱལ་ཚབ་ཏུ་དབང་བསྐུར་ནས།
དུས་དང་། གླིང་དང་། ཡུལ་དང་། རིགས་དང་། ཡུམ་ལ་གཟིགས་པ་སྟེ་གཟིགས་
པ་ལྔས་འཇིག་རྟེན་ལ་གཟིགས་ཏེ། གླང་པོ་ཆེ་ཐལ་དཀར་གྱི་རྣམ་པར་བསྒྱུར་ཏེ་
ཡུམ་སྒྱུ་འཕྲུལ་མ་གསོ་སྦྱོང་མཛད་པའི་ལྷུམས་སུ་ཞུགས། དེ་ནས་ཟླ་བ་བཅུའི་རིང་
ལ་ལྷ་རྣམས་ལ་ཆོས་སྟོན་པ་སོགས་སེམས་ཅན་དཔག་ཏུ་མེད་པ་སྨིན་པར་མཛད།
དེ་ནས་ཟླ་བ་བཅུ་པ་ལ་བབ་པ་ན་ལུམ་བི་ནིའི་ཚལ་དུ་ཡུམ་སྒྱུ་འཕྲུལ་མའི་ཕྱག་གཡས་
པལཀྐའི་ཤིང་གི་ཡལ་ག་ལ་འཇུས་ཏེ་བར་སྣང་ལ་གཟིགས་པ་ན། ཡུམ་ལ་གནོད་
པ་མེད་པར་རྩིབ་ལོགས་གཡས་པ་ནས་ན་བཟའ་དང་བཅས་བཞིན་དུ་བལྟམས་པ་
ན་ལྷ་རྣམས་ཀྱིས་མེ་ཏོག་གི་ཆར་ཕབ། ཚངས་པ་དང་བརྒྱ་བྱིན་གཉིས་ཀྱིས་ཀ་ཤི་
ཀའི་རས་ཀྱིས་ལྕིབས་ཏེ་ས་ལ་མ་བཞག་པར་བར་སྣང་ལ་བཟུང་། ཀླུའི་རྒྱལ་པོ་
དགའ་བོ་དང་ཉེ་དགའ་གཉིས་ཀྱིས་སྐུ་ཁྲུས་གསོལ། དེ་ནས་ཀོ་ཤི་ཀ་ང་ཐོངས་ཞེས་
གསུང་བྱོན་ཏེ་ཞབས་ས་ལ་བཞག་ནས་ཕྱོགས་བཞིར་གོམ་པ་བདུན་བདུན་བོར་ཏེ།
ང་ནི་འཇིག་རྟེན་འདི་ན་ཕུལ་དུ་ཕྱིན་པའོ། །ང་ནི་སེམས་ཅན་ཐམས་ཅད་ཀྱི་ནང་ན་
བླ་ན་མེད་པའོ། །ཞེས་པ་ལ་སོགས་པའི་སེང་གེའི་སྒྲ་བསྒྲགས། འཇིག་རྟེན་ཐམས་
ཅད་དུ་བཀྲ་ཤིས་པའི་ལྟས་ཆེན་པོས་ཁྱབ་པར་མཛད།།
དེ་ནས་དགུང་ལོ་ཉི་ཤུ་རྩ་དགུའི་བར་དུ་ཁབ་ཏུ་བཞུགས་ཏེ་གཞོན་ནུ་རོལ་རྩེད་
ལ་སོགས་པའི་ཐབས་མཁས་ཀྱི་མཛད་པས་ལྷ་མི་གྲངས་མེད་པ་ཞིག་སྨིན་པར་མཛད།



58 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
དེ་ནས་ཕྱོགས་བཅུའི་སངས་རྒྱས་ཐམས་ཅད་ཀྱིས་སིལ་སྙན་གྱི་སྒྲ་ལས་མྱུར་དུ་འཚང་
རྒྱ་བར་བསྐུལ་ཞིང་། རྒ་བ་དང་། ན་བ་དང་། ཤི་བ་རྣམས་གཟིགས་པའི་རྐྱེན་གྱིས་
ཐུགས་འབྱུང་བའི་ཚུལ་མཛད་དེ། ཁ་ལོ་བསྒྱུར་བ་བྱིས་པའི་སྐྱེ་བོ་མི་མཁས་པས།
།བློ་ངན་གཞོན་པས་རྒྱགས་ཤིང་མྱོས་པས་རྒས་མ་མཐོང་། །ང་ནི་སླར་འགོ་ང་ཡི་
ཤིང་རྟ་མྱུར་དུ་སྒྱུར། །ང་ཡང་རྒས་ལ་གནས་པས་རྩེ་དགས་ཅི་ཞིག་བྱ། །ནད་མེད་པ་
ཡང་རྨི་ལམ་ན་ནི་རྩེ་དང་མཚུངས། །ནད་ཀྱི་འཇིགས་པ་འདི་དག་ཤིན་ཏུ་མི་བཟད་པ།
།སྐྱེས་བུ་མཁས་པས་ནད་འདི་མཐོང་ནས་ཇི་ལྟ་བུར། །རྩེ་ལ་དགའ་དང་སྡུག་པའི་
འདུ་ཤེས་བསྐྱེད་པར་འགྱུར། །རྒ་བས་གནོད་པར་འགྱུར་པའི་གཞོན་པ་ཅིར་མི་རུང་།
།སྣ་ཚོགས་ནད་ཀྱིས་གནོད་འགྱུར་ནད་མེད་ཅིར་མི་རུང་། །རིང་དུ་མི་གནས་གསོན་
པ་མཁས་ལ་ཅིར་མི་རུང་། །དགའ་ལ་ཆགས་པ་སྐྱེས་བུ་མཁས་ལ་ཅིར་མི་རུང་།
།གལ་ཏེ་རྒ་མེད་ན་མེད་འཆི་བ་མེད་གྱུར་ཀྱང་། །འོན་ཀྱང་ཕུང་པོ་ལྔ་འཛིན་སྡུག་
བསྔལ་ཆེ་ཡིན་ན། །རྒ་ནད་འཆི་བ་རྟག་ཏུ་འབྲང་བ་སྨོས་ཅི་དགོས། །ལེགས་པར་
སླར་ལོག་རབ་ཏུ་ཐར་བར་བྱ་བར་བསམ། །ཞེས་དང་། རབ་ཏུ་བྱུང་བ་གཟིགས་པ་ན།
འདི་ནི་དགེ་བར་ལེགས་སྨྲས་ང་ཡང་འདོད་པ་སྟེ། །རབ་ཏུ་བྱུང་བ་མཁས་པ་རྣམས་
ཀྱིས་རྟག་ཏུ་བསྔགས། །དེ་ནི་བདག་ལ་ཕན་ཞིང་སེམས་ཅན་གཞན་ལའང་ཕན།
།འཚོ་བ་བདེ་ཞིང་ཉམས་འཐུན་འཆི་མེད་འབྲས་བུར་འགྱུར། །ཞེས་སོགས་གསུངས་
ནས་ཁྱིམ་ནས་ཁྱིམ་མེད་པར་རབ་ཏུ་བྱུང་ནས་མཆོད་རྟེན་རྣམ་དག་ཏུ་ཉིད་ཀྱི་དབུ་
སྐྲ་ཉིད་ཀྱིས་བསིལ་ཀ་ཤི་ཀའི་རས་དང་རིན་ཐང་མེད་པའི་རིན་པོ་ཆེའི་རྒྱན་རྣམས་
དོར་ཏེ། གོས་ངུར་སྨྲིག་བགོས་ནས་ནེ་ར་ཉྫནའི་འགྲམ་དུ་ལོ་དྲུག་ཏུ་དཀའ་བ་སྤྱད།
དེ་ནས་སངས་རྒྱ་བའི་དུས་ལ་བབ་པ་ན་བསྐལ་པ་མང་པོ་ནས་སྨོན་ལམ་བཏབ་
པའི་མཐུ་ཅན་ཞིང་པའི་བུ་མོ་ལེགས་སྐྱེས་མ་ཞེས་བྱ་བ་ལས་བ་མཆོག་སྟོང་



སྐབས་དང་པོ། 59
གི་འོ་མ་ཉིང་ཁུར་བྱས་པའི་ཞོ་བཞེས་ནས་གསོལ་ཏེ་སྐུ་ལུས་ཀྱི་སྟོབས་བསྐྱེད།
རྩ་འཚོང་གི་ཁྱེའུ་བཀྲ་ཤིས་ལས་རྩྭ་དུར་
ར་པ་བཞེས་ཏེ། ཨ་ཤཱད་ཐ་ཞེས་བྱ་བའི་བྱང་
ཆུབ་ཀྱི་ཤིང་དྲུང་དུ་གདུལ་བྱ་ཐུན་མོང་བའི་སྣང་ངོར་རྩྭའི་གདན་དང་། ཐུན་མོང་
མིན་པར་སེང་ཁྲིའི་སྟེང་དུ་བཞུགས་ནས་སྲོད་ལ་བདུད་བྱེ་བ་ཕྲག་དུང་ཕྱུར་བྱམས་
པའི་ཏིང་ངེ་འཛིན་གྱིས་བཏུལ། ས་ག་ཟླ་བའི་ཚེས་བཅོ་ལྔའི་ཐོ་རངས་མངོན་པར་
རྫོགས་པར་སངས་རྒྱས་པའི་ཚུལ་བསྟན་ཏོ།།
ཚུལ་དེ་དག་ནི་རྒྱ་ཆེར་རོལ་པ་དང་ཕལ་པོ་ཆེ་ལ་སོགས་པའི་མདོ་སྡེ་ནས་
ཇི་ལྟར་འབྱུང་བ་ལྟར་ཡིན་ལ། གསང་སྔགས་ཀྱི་རྒྱུད་ནས་ཇི་ལྟར་བཤད་པ་ནི།
རྒྱུད་སྡེ་བཞི་ལས་བྱ་རྒྱུད་དང་སྤྱོད་རྒྱུད་གཉིས་ལ་ནི་ཕར་ཕྱིན་ཐེག་པའི་ལུགས་ཀྱི་
འཚང་རྒྱ་ཚུལ་ལས་ལོགས་པ་མེད་ཅེས་མཁས་གྲུབ་སྨྲ་བའི་ཉི་མ་གསུང་ངོ༌། །རྒྱུད་
སྡེ་གོང་མ་གཉིས་ལ་ནི་མི་འདྲ་བའི་ཁྱད་པར་ཆེན་པོ་འབྱུང་སྟེ། དེ་ཡང་ཡོ་གནས་ཇི་
ལྟར་འབྱུང་བ་ནི། ཡོ་གའི་རྩ་རྒྱུད་དེ་ཉིད་བསྡུས་པ་དང་། བཤད་རྒྱུད་རྡོ་རྗེ་རྩེ་མོ་དང་།
རྒྱུད་དེ་དག་གི་དགོངས་པ་འགྲེལ་བའི་སློབ་དཔོན་ཤཱཀྱ་བཤེས་གཉེན་དང་། སངས་རྒྱས་
གསང་བ་དང་། ཀུན་དགའ་སྙིང་པོ་གསུམ་གྱིས་ཞིབ་ཏུ་བཤད་ཅིང་། གསང་སྔགས་
བླ་མེད་ཀྱི་རྒྱུད་ནས་བཅོམ་ལྡན་འདས་སངས་རྒྱས་པའི་ཚུལ་ཇི་ལྟར་བཤད་པ་ནི།
འདུས་པ་འཕགས་ལུགས་དང། ཡེ་ཤེས་ཞབས་ལུགས་གཉིས་ཀ་ནས་རྒྱ་ཆེར་གསུངས་
ཏེ། འཕགས་ལུགས་ཀྱི་སྤྱོད་བསྡུས་སྒྲོན་མེ་སོགས་དང་། ཡེ་ཤེས་ཞབས་ལུགས་ཀྱི་
འཇམ་དཔལ་ཞལ་ལུང་སོགས་ནས་གསུང་། དེ་དག་གི་ཁུངས་རྣམས་འདིར་བཀོད་
ན་ཡི་གེ་ཧ་ཅང་མངས་སུ་དོགས་པས། རྡོ་རྗེ་འཆང་ཆེན་པོའི་ལམ་གྱི་རིམ་པ་དང་།
རིམ་ལྔ་གསལ་བའི་སྒྲོན་མེ་དང་། རྒྱུད་སྡེ་སྤྱིའི་རྣམ་བཤད་ཆེན་མོ་སོགས་རྗེ་ཡབ་སྲས་
ཀྱི་གསུང་རབ་དྲི་མ་མེད་པ་རྣམས་ཞིབ་ཏུ་བལྟས་ནས་ཤེས་པར་བྱའོ། །དེ་ལྟར་མངོན་



60 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
པར་རྫོགས་པར་སངས་རྒྱས་ནས་ཞག་བདུན་ཕྲག་བདུན་གྱི་རིང་ལ་བྱང་ཆུབ་ཀྱི་ཤིང་
དྲུང་ལ་གཟིགས་པ་དང་། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ལ་རྒྱངས་
རིང་དུ་འཆག་པ་སོགས་མཛད་ཅིང་། ཟབ་ཞི་སྤྲོས་བྲལ་འོད་གསལ་འདུས་མ་བྱས།
།བདུད་རྩི་ལྟ་བུའི་ཆོས་ཤིག་ཁོ་བོས་རྙེད། །སུ་ལ་བསྟན་ཀྱང་གོ་བར་མི་ནུས་པས།
།མི་སྨྲ་ནགས་ཀྱི་ཚལ་དུ་གནས་པར་བྱ། །ཞེས་གདུལ་བྱ་ཐུན་མོང་བའི་སྣང་ངོར་ཆོས་
མི་གསུང་བའི་ཚུལ་མཛད་པ་ན། ལྷ་ཚངས་པ་དང་། བརྒྱ་བྱིན་ལྷའི་འཁོར་གྲངས་མེད་
པ་དང་བཅས་ཏེ་ལྷགས་ནས་ཆོས་ཀྱི་འཁོར་ལོ་བསྐོར་བར་གསོལ་བ་ལན་མང་དུ་བཏབ།
ལྷག་པར་ཚངས་པས་གསེར་གྱི་འཁོར་ལོ་རྩིབས་སྟོང་དང་ལྡན་པ་ཕུལ་ཏེ་རྒྱུ་མཚན་དུ་
མའི་སྒོ་ནས་ཆོས་ཀྱི་འཁོར་ལོ་བསྐོར་བར་བསྐུལ་ཞིང་གསོལ་བ་བཏབ་པ་ན། དུས་ལ་
བབས་པར་དགོངས་ནས་ཝ་ར་ཎཱ་སི་དྲང་སྲོང་ལྷུང་བ་རི་དྭགས་ལ་མི་འཇིགས་པ་སྦྱིན་
པའི་ནགས་སུ་གཤེགས་པ་ན། དེ་ན་ཀོ་དི་ནྱ་དང་། རྟ་ཐུལ་དང་། རླངས་པ་དང་།
མིང་ཅན་དང་། བཟང་ལྡན་ཏེ་ལྔ་སྡེའི་ཚོགས་རྣམས་གནས་པ་དེ་དག་གིས་ཚེ་དང་
ལྡན་པ་གོ་ཏ་མ་བྱོན་པ་ལེགས་སོ་གདན་ལ་བཞུགས་ཤིག་ཅེས་བརྗོད་པ་ན། བཅོམ་ལྡན་
འདས་ཀྱིས་གདན་བཏིངས་པ་ལ་བཞུགས་ཏེ་བཀའ་སྩལ་པ། རིགས་ཀྱི་བུ་དག་དེ་བཞིན་
གཤེགས་པ་ལ་ཚེ་དང་ལྡན་པ་ཞེས་མ་ཟེར་ཞིག །ཁྱེད་ཡུན་རིང་པོར་སྡུག་བསྔལ་བར་
འགྱུར་ཏ་རེ། ང་ནི་དེ་བཞིན་གཤེགས་པ་སྟེ་མངོན་པར་རྫོགས་པར་སངས་རྒྱས་སོ།
།རང་བྱུང་གི་ཡེ་ཤེས་ཁོང་དུ་ཆུད་དོ།།
ད་ནི ་ཐམས་ཅད་མཁྱེན་པ་སྟེ་སློབ་དཔོན་གཞན་ལ་རག་མ་ལུས་སོ།
།ཞེས་གསུངས་པའི་མདོ་ལ། ལྔ་སྡེ་རྣམས་ཀྱི་སྐྲ་དང་ཁ་སྤུ་རང་བྱི་སྟེ། ལུས་
ཆོས་གོས་ངུར་སྨྲིག་གསུམ་གྱི ས་གཡོགས་ཤིང་ལག་ན་བྱ་མ་བུམ་ཐོགས་པ།
བསྙེན་པར་རྫོགས་ནས་ལོ་བརྒྱ་ལོན་པ་ལྟ་བུ། སྐྲ་དང་ཁ་སྤུ་བྲེགས་ནས་ཞག་བདུན་



སྐབས་དང་པོ། 61
ལོན་པ་ལྟ་བུར་གྱུར་ཏོ། །དེ་ནས་བཅོམ་ལྡན་འདས་ཀྱིས་སྔར་འདས་པའི་སངས་
རྒྱས་བཅོམ་ལྡན་འདས་རྣམས་ཀྱིས་ཆོས་ཀྱི་འཁོར་ལོ་ས་ཕྱོགས་གང་དུ་བསྐོར་སྙམ་
དུ་དགོངས་པ་བཏང་བས་ས་ཕྱོགས་དེ་ཉིད་དུ་བསྐོར་བར་མཁྱེན་ཏེ། སྐད་ཅིག་ཡུད་
ཙམ་དེ་ཉིད་ལས་ཕྱོགས་དེར་རིན་པོ་ཆེ་སྣ་བཞི་ལས་གྲུབ་པའི་ཁྲི་སྟོང་བྱུང་བར་
གྱུར་ཏོ། །དེ་ནས་བཅོམ་ལྡན་འདས་ཀྱིས་ཁྲི་དང་པོ་གསུམ་ལ་བསྐོར་བ་མཛད་དེ།
ཁྲི་བཞི་པ་ལ་བཞུགས་ནས། ལྔ་སྡེ་བཟང་པོ་དང་། ལྷའི་སྲས་པོ་བརྒྱད་ཁྲིས་གཙོས་
པའི་ལྷའི་འཁོར་དཔག་ཏུ་མེད་པ་ལ་བཀའ་དང་པོ་བདེན་བཞིའི་ཆོས་འཁོར་བསྐོར་
ཏེ། དགེ་སློང་དག་འདི་ནི་སྡུག་བསྔལ་འཕགས་པའི་བདེན་པ་སྟེ་ཤེས་པར་བྱའོ།
།འདི་ནི་ཀུན་འབྱུང་འཕགས་པའི་བདེན་པ་སྟེ་སྤང་བར་བྱའོ། །འདི་ནི་འགོག་པ་
འཕགས་པའི་བདེན་པ་སྟེ་མངོན་དུ་བྱའོ། །འདི་ནི་ལམ་འཕགས་པའི་བདེན་པ་སྟེ་
བསྒོམ་པར་བྱའོ། །ཞེས་གསུངས་པས་ ཀུན་ཤེས་ཀོ་དི་ནྱའི་ ་ལ་མཐོང་ལམ་
སྐྱེས་ཏེ། ལྷ་རྣམས་ཀྱིས་ཆེད་དུ་བརྗོད་པ་ཆེད་དུ་བརྗོད་ནས་མེ་ཏོག་གི་ཆར་པུས་
མོ་ནུབ་ཙམ་ཕབ་སྟེ། ས་རྣམ་པ་དྲུག་ཏུ་གཡོས་སོ།།
དེ་ནས་སླར་ཡང་བདེན་པ་བཞི་ལན་གཉིས་སུ་ཟླས་ཏེ་གསུངས་པས་ལྔ་སྟེ་ལྷག་
མ་རྣམས་ཀྱི་རྒྱུད་ལ་མཐོང་ལམ་སྐྱེས་ཤིང་། ཀོ་དི་རྒྱས་དགྲ་བཅོམ་ཐོབ་སྟེ་སྣམ་སྦྱར་
གྱི་རྒྱལ་མཚན་འཛིན་པའི་མཆོག་ཏུ་ལུང་བསྟན། དེ་ནས་རིམ་གྱིས་ཡུལ་གཞན་དང་
དུས་གཞན་དག་ཏུ་འདུལ་བ་ལུང་དང་། མདོ་སྡེ་དྲན་པ་ཉེར་གཞག་དང༌། རྒྱ་ཆེར་
རོལ་པའི་མདོ་དང་། མདོ་སྡེ་ལས་བརྒྱ་པ་དང་། རྟོགས་བརྗོད་བརྒྱ་པ་ལ་སོགས་པ་
འཁོར་ལོ་དང་པོའི་སྡེར་གཏོགས་ཀྱི་མདོ་སྡེ་མཐའ་ཡས་པ་ཞིག་བཀའ་སྩལ་ཏོ།།
དེ་ནས་བཅོམ་ལྡན་འདས་ཀྱིས་བྱ་རྒོད་ཕུང་པོའི་རིར་ཀོ་དི་རྒྱ་ལ་སོགས་པའི་ལྔ་
སྡེ་དང་། ཤཱ་རིའི་བུ་དང་
། མོའུ་འགལ་གྱི་བུ་དང་། འཕགས་པ་རབ་འབྱོར་དང་།



62 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ཀུན་དགའ་བོ་ལ་སོགས་པའི་ཉན་ཐོས་ཀྱི་ཚོགས་རྣམས་དང་། རྗེ་བཙུན་བྱམས་པ་
དང་། རྗེ་བཙུན་འཇམ་དབྱངས་དང་། འཕགས་པ་སྤྱན་རས་གཟིགས་དབང་ཕྱུག་
ལ་སོགས་པ་སྤྲུལ་པའི་བྱང་ཆུབ་སེམས་དཔའ་མང་པོ་དང་། གཞན་ཡང་བྱང་ཆུབ་
སེམས་དཔའ་བགྲང་བ་ལས་འདས་པ་དང་བཅས་པ་ལ་བཀའ་བར་པ་མཚན་ཉིད་མེད་
པའི་ཆོས་འཁོར་བསྐོར་ཏེ། དེ་ཡང་ཤིན་ཏུ་རྒྱས་པ་སྟོང་ཕྲག་བརྒྱ་པ། འབྲིང་ཉི་ཁྲི་
ལྔ་སྟོང་པ་དང་། ཁྲི་བརྒྱད་སྟོང་པ་དང་། ཤེས་རབ་ཁྲི་པ། བསྡུས་པ་བརྒྱད་སྟོང་པ།
གཞན་ཡང་ཡུལ་གཞན་དང་གཞན་དུ་ཏིང་ངེ་འཛིན་རྒྱལ་པོའི་མདོ། རྡོ་རྗེ་གཅོད་པ།
སངས་རྒྱས་ཕལ་པོ་ཆེ། ལང་ཀར་གཤེགས་པ། འཕགས་པ་དཀོན་མཆོག་བརྩེགས་
པ་ཆེན་པོ་ལ་སོགས་པ་བཀའ་བར་པའི་སྡེར་གཏོགས་ཀྱི་ཆོས་མཐའ་ཡས་པ་གསུང་།
དེ་ནས་ཡངས་པ་ཅན་ལ་སོགས་པར ར་གདུལ་བྱ་གྲངས་མེད་པ་དག་གི་དོན་དུ། མདོ་
སྡེ་དགོངས་འགྲེལ་ལ་སོགས་པའི་བཀའ་ཐ་མའི་མདོ་རྣམས་གསུངས་སོ།།
གསང་སྔགས་ཀྱི་ཆོས་འཁོར་བསྐོར་ཚུལ་ནི། བྱ་རྒོད་ཕུང་པོར་ཤེར་ཕྱིན་
གྱི་མདོ་གསུངས་པ་དང་དུས་མཉམ་དུ་དཔལ་ལྡན་འབྲས་སྤུངས་ཀྱི་མཆོད་རྟེན་དུ
དཔལ་དུས་ཀྱི་འཁོར་ལོ་སོགས་གསང་སྔགས་བླ་མེད་ཀྱི་ཆོས་མཐའ་ཡས་པ་གསུང་
དེ་བཞིན་དུ་རི་རབ་རྩེ་དང་། སུམ་ཅུ་རྩ་གསུམ་གྱི་གནས་དང་། དགའ་ལྡན་གྱི་གནས་
དང་། གནས་གཙང་མ་ལ་སོགས་པའི་ལྷ་གནས་མང་པོ་དང་། ཀླུའི་གནས་དང་།
གནོད་སྦྱིན་གྱི་གནས་དང་། མོ་ཌི་ཡཱ་ན་ལ་སོགས་པའི་འཛམ་བུའི་གླིང་གི་གནས་
ཁྱད་པར་ཅན་མང་པོར་གསང་སྔགས་རྒྱུད་སྡེ་བཞིའི་ཆོས་མཐའ་ཡས་པ་གསུངས་སོ།
།དེ་དག་གི་ནང་ནས་འདིར་སྐབས་སུ་བབས་པ་བྱ་རྒྱུད་རིགས་གསུམ་གྱི་ནང་ནས་པད་
མའི་རིགས་ཐུགས་རྗེ་ཆེན་པོའི་རྒྱུད་རྣམས་ཇི་ལྟར་གསུངས་པའི་ཚུལ་ནི། སྤྱན་རས་
གཟིགས་ཞལ་བཅུ་གཅིག་པའི་གཟུངས་དང་། གཞན་ཡང་ཐུགས་རྗེ་ཆེན་པོའི་ཆོས་



སྐབས་དང་པོ། 63
སྐོར་མང་པོ་ཡངས་པ་ཅན་དང་། བྱ་རྒོད་ཕུང་པོ་སོགས་གནས་སྣ་ཚོགས་སུ་གསུང་།
ཐུགས་རྗེ་ཆེན་པོ་དོན་ཡོད་ཞགས་པའི་རྒྱུད་ནི་བཅོམ་ལྡན་འདས་ཀྱིས་རི་བོ་པོ་ཏ་ལའི་
རྩེ་མོར་གསུངས་སོ།།
ཐུགས་རྗེ་ཆེན་པོ་སེང་གེ་སྒྲའི་གཟུངས་ལ་ཆེ་ཆུང་གཉིས་ཡོད་པའི་ཆུང་བ་
ནི་བཅོམ་ལྡན་འདས་ཀྱིས་རྡོ་རྗེ་གདན་དུ་གསུངས་ལ། གཟུངས་ཆེ་བ་ནི་རྒྱལ་
པོ་དབང་ཕྱུག་འོད་ཅེས་བྱ་བ་མཛེ་ནམ་ཀྱིས་ཟིན་པ་གསོ་བའི་དོན་དུ་འཕགས་པ་
འཇམ་དཔལ་གྱིས་ཞུས་ནས། བཅོམ་ལྡན་འདས་ཀྱིས་རི་བོ་པོ་ཏ་ལར་གསུངས་སོ།
།གཞན་ཡང་ཐུགས་རྗེ ་ཆེན་པོའི་ཆོས་སྐོར་མཐའ་ཡས་པ་ཞིག་གསུངས་ཏེ་
ཕལ་ཆེར་བོད་དུ་མ་འགྱུར་ཞིང་། སྔར་འགྱུར་བའི་རྒྱུད་འདི་རྣམས་ལ་ཡང་
བསྒྱུར་འཕྲོ་ལུས་པ་མང་སྟེ། ཐུགས་རྗེ་ཆེན་པོ་དོན་ཡོད་ཞགས་པའི་རྒྱུད་ལ་
ལེའུ་མང་དུ་ཡོད་པར་གསུངས་ཀྱང་འདི ར་ལེའུ་ཁ་ཤས་ལས་མ་འགྱུར་རོ།
།པདྨའི་རིགས་ཀྱི་ཁྲོ་བོ་དཔལ་རྟ་མགྲིན་གྱི་སྐོར་ལ་རྟོག་པ་བདུན་ཅུ་པ་ལ་སོགས་
པའི་རྒྱུད་ཆེན་པོ་རྣམས་ཡོད་ཀྱང་བོད་དུ་མ་འགྱུར་ལ། ཧཡ་གི་བའི་གཟུངས་
ཞེས་བྱ་བ་ཁོལ་བྱུང་ཞིག་འགྱུར ར་བ་ད་ལྟ་སྣང་བ་འདིའོ། །བྱ་རྒྱུད་སྤྱིའི་ཁུངས་
མཐར་ཐུག་པ་གསང་བ་སྤྱི་རྒྱུད། ལེགས་གྲུབ་ཀྱི་རྒྱུད། དཔུང་བཟང་གིས་ཞུས་པ།
བསམ་གཏན་ཕྱི་མ་རྣམས་བོད་དུ་འགྱུར་ལ། འདི་དག་གི་ཚུལ་ཞིབ་པར་སྒྲུབ་
ཐབས་དངོས་གཞིའི་སྐབས་སུ་འཆད་དོ། །དེ་ལྟར་ཐུབ་པས་མདོ་སྔགས་ཀྱི་ཆོས་
ཀྱི་འཁོར་ལོ་མཐའ་ཡས་པ་ཞིག་བསྐོར་ཏེ། མདོར་ན་ཆོས་ཀྱི་ཕུང་པོ་བརྒྱད་ཁྲི་
བཞི་སྟོང་བཀའ་སྩལ་ཏོ།།
དེ་ཡང་། སྤྱོད་པ་རྣམས་ཀྱི་གཉེན་པོར་ནི། །ཆོས་ཀྱི་ཕུང་པོ་མཐུན་པར་གསུང་།
།ཞེས་གསུངས་པ་ལྟར། ཉོན་མོངས་པ་བརྒྱད་ཁྲི་བཞི་སྟོང་གི་གཉེན་པོར་ཆོས་ཀྱི་ཕུང་



64 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
པོ་བརྒྱད་ཁྲི་བཞི་སྟོང་གསུངས་པ་ཡིན་ཏེ། འདོད་ཆགས་ལ་སྤྱོད་པའི་གཉེན་པོར་
ཆོས་ཀྱི་ཕུང་པོ་ཉི་ཁྲི་ཆིག་སྟོང་། ཞེ་སྡང་ལ་སྤྱོད་པའི་གཉེན་པོར་ཆོས་ཀྱི་ཕུང་པོ་ཉི་
ཁྲི་ཆིག་སྟོང་། གཏི་མུག་འ་་སྤྱོད་པའི་གཉེན་པོར་ཆོས་ཀྱི་ཕུང་པོ་ཉི་ཁྲི་ཆིག་སྟོང་།
དུག་གསུམ་ཆ་མཉམ་ལ་སྤྱོད་པའི་གཉེན་པོར་ཆོས་ཀྱི་ཕུང་པོ་ཉི་ཁྲི་ཆིག་སྟོང་གསུངས་
སོ། །འོ་ན་ཆོས་ཀྱི་ཕུང་པོའི་ཚད་དེ་གང་ལ་བྱེད་སྙམ་ན། འདི་ལ་ཐེག་པ་གོང་འོག་
ནས་བཤད་ཚུལ་མང་དུ་སྣང་ན་ཡང་། གོང་དུ་ལུང་དྲངས་པ་ལྟར་ཉོན་མོངས་པ་སྣ་
རེའི་གཉེན་པོ་ཆ་ཚང་བ་སྟོན་པའི་གསུང་རབ་སྡེ་ཚན་རེ་ཆོས་ཕུང་རེའི་ཚད་དུ་བྱེད་
པར་མཁས་གྲུབ་སྨྲ་བའི་ཉི་མ་གསུང་ངོ༌། །ཆོས་ཀྱི་ཕུང་པོ་བརྒྱད་ཁྲི་བཞི་སྟོང་པོ་
དེ་ཡང་བསྡུ་ན་གསུང་རབ་ཡན་ལག་བཅུ་གཉིས་སུ་འདུ་སྟེ། མཁས་གྲུབ་ཤཱནྟི་པས།
།མདོ་སྡེ་དབྱངས་བསྙད་ལུང་བསྟན་དང་། ཚིགས་བཅད་ཆེད་བརྗོད་གླེང་གཞི་དང་།
།རྟོགས་བརྗོད་དེ་ལྟ་བུ་བྱུང་དང་། །སྐྱེས་རབས་ཤིན་ཏུ་རྒྱས་པ་དང་། །རྨད་བྱུང་
གཏན་ལ་ཕབ་པའི་སྡེ། །གསུང་རབ་ཡན་ལག་བཅུ་གཉིས་ཡིན། །ཞེས་གསུངས་པ་
ལྟར་རོ། །དེ་ཡང་གླེང་གཞི། རྟོགས་བརྗོད། དེ་ལྟ་བུ་བྱུང་། སྐྱེས་རབས་བཞི་གཅིག་
ཏུ་བསྡུས་ནས་གསུང་རབ་ཡན་ལག་དགུར་འདུ་ལ། གསུང་རབ་ཡན་ལག་དགུ་པོ་དེ་
ཡང་སྡེ་སྣོད་གསུམ་དུ་འདུ་སྟེ། འདུལ་བ། མདོ་སྡེ། མངོན་པ་གསུམ་མོ། །དེ་ཡང་།
གསང་སྔགས་རྒྱུད་སྡེ་བཞིའི་སྐོར་རྣམས་སྡེ་སྣོད་གསུམ་དུ་བསྡུ་བའི་ཚུལ་ཡང་བཤད་
ལ། ལོགས་སུ་ཕྱེ་ན་སྡེ་སྣོད་གསུམ་དང་། རྒྱུད་སྡེ་བཞིར་དབྱེའོ། །རྒྱུད་སྡེ་རྣམས་སྡེ་
སྣོད་གསུམ་དུ་བསྡུ་ཚུལ་ཇི་ལྟར་བཤད་སྙམ་ན། དེ་ཡང་། མདོ་སྡེར་གཏོགས་པ་དང་།
སྡེ་སྣོད་གསུམ་གར་གཏོགས་པའི་བཤད་ཚུལ་གཉིས་ལས། མདོ་སྡེར་གཏོགས་ཚུལ་ཇི་
ལྟར་བཤད་ན། དཔུང་བཟང་གི་རྒྱུད་ལས། གསང་སྔགས་མདོ་སྡེའི་ཚུལ་དུ་བཤད།
ཅེས་འབྱུང་བ་དང་། རྣམ་འཇོམས་ཀྱི་རྒྱུད་ལས། དེས་ནི་རབ་བཀྲུས་གཙང་མ་ཡིས།



སྐབས་དང་པོ། 65
།མདོ་སྡེ་དམ་པ་མཉན་པར་གྱིས། །གང་དག་ཡིད་དགེ་སེམས་དང་ཞིང་། །གཙང་
མའི་གོས་ཀྱིས་རབ་བརྒྱན་ཏེ། །ཟབ་མོ་སངས་རྒྱས་སྤྱོད་ཡུལ་བ། །མདོ་སྡེ་འདི་ནི་
ཉན་བྱེད་ན། །མདོ་སྡེ་འདི་ཡི་གཟི་བརྗིད་ཀྱིས། །སྲོག་ཆགས་དག་ནི་ཐམས་ཅད་ཀྱི།
།མི་བཟད་པ་ཡི་ནད་རྣམས་ཀྱང་། །དེ་དག་ཐམས་ཅད་ཞི་བར་ལྟ། །ཞེས་སོགས་རྒྱུད་
མང་པོ་ནས་མདོ་སྡེ་ཞེས་འབྱུང་ཞིང་། མཁས་གྲུབ་ཆེན་པོ་ཤཱནྟི་པས་ཟབ་དོན་བསྡུས་
ནས་སྟོན་པས་མདོ་སྡེར་གཏོགས་པར་བཞེད། སློབ་དཔོན་ཨབྱཱ་ཀ་རས་ནི་སྡེ་སྣོད་
གསུམ་གར་གཏོགས་པར་བཞེད། དེ་ཡང་ངོ་བོའི་སྒོ་ནས་མདོ་སྡེར་གཏོགས་ཀྱང་།
ནང་གསེས་ཀྱི་ཕྱེ་ན་སྡེ་སྣོད་གསུམ་གའི་དོན་སྟོན་པས་ཨ་ཧྥུ་ཀ་རའི་བཞེད་པ་ལྟར་
འཐད་ཅེས་རྡོ་རྗེ་འཆང་ཆེན་པོའི་ལམ་རིམ་ལས་གསུངས་སོ།།
མགོན་པོ་ཀླུ་སྒྲུབ་ཀྱིས་གསང་བ་འདུས་པའི་སྒྲུབ་ཐབས་མངོར་བྱས་ཞེས་བྱ་བ་
མཛད་ཅིང་། སྒྲུབ་ཐབས་དེ་ཉིད་རྩ་རྒྱུད་ཀྱི་ཁུངས་དང་སྦྱར་ཏེ་བཤད་པ་ལ་མདོ་དང་
བསྲེས་པ་ཞེས་གསུངས་ཤིང་། སློབ་དཔོན་ཨཱརྱ་དེ་བ་དང་། ཀླུའི་བྱང་ཆུབ་སོགས་ཀྱིས་
བདེ་མཆོག་གི་རྒྱུད་རྣམས་ལ་ཤེས་རབ་ཀྱི་མདོ་ཞེས་བཤད་པ་སོགས་ཁུངས་མང་ངོ༌།
།འོ་ན་རྒྱལ་བས་ཆོས་ཀྱི་ཕུང་པོ་ཚད་མེད་པ་དེ་ཙམ་གསུངས་ན། ད་ལྟ་དེའི་ཆ་ཙམ་
ཡང་མི་སྣང་ན་དེ་དག་གང་ན་བཞུགས་སྙམ་ན། མཁས་མཆོག་དབྱིག་གཉེན་གྱིས།
ཡང་དག་བསྡུས་པའི་གཞི་ཉམས་ཕྱིར། །མཐའ་དག་མིན་པར་གཏོགས་པ་ཡིན།
།ཞེས་གསུངས་པ་ལྟར། རྒྱལ་བ་མྱ་ངན་ལས་འདས་ནས་རིང་པོ་མ་ལོན་པར་བདུད་
སྡིག་ཏོ་ཅན་དང་། དེས་བྱིན་གྱིས་བརླབས་པའི་སྐྱེ་བོ་མ་རུངས་པ་མང་པོ་དང་།
ལྷག་པར་སྤྲང་པོ་ཉི་མའི་དངོས་གྲུབ་ཅེས་བྱ་བ་ལ་སོགས་པ་མུ་སྟེགས་པ་མང་པོས་
གཙུག་ལག་ཁང་མང་པོ་མེར་བསྲེགས་པ་སོགས་རྒྱལ་བའི་བཀའ་ཆེས་མང་དུ་བསྣུབས་
ནས། ཀླུ་སྒྲུབ་ཐོགས་མེད་སོགས་འཇིག་རྟེན་དུ་བྱོན་པའི་ཚེ་ནའང་བཀའ་མང་དུ་མ་



66 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
བཞུགས་པར་གསུངས་ལ། འོན་ཀྱང་སློབ་སྤྲིངས་ལས། བསྟན་པ་རིན་ཆེན་མཆོག་
ལྟར་བཟང་ལ་འཕན་མེད་པ། རྣམ་པར་དག་ཚུལ་གང་ཡིན་ཀླུ་མགོ་གདེངས་ཀ་ཅན།
།ཆེན་པོ་རྣམས་ཀྱིས་གཙུག་གི་རྒྱན་བཞིན་གུས་མནོས་ནས། །ས་ཡི་གཏིང་ན་གནས་
པའི་རབ་རིབ་སེལ་བར་བྱེད། །ཅེས་གསུངས་པ་ལྟར། རྒྱལ་བའི་བཀའ་ཕལ་མོ་ཆེ་
ནི་ཀླུའི་ཡུལ་ན་བཞུགས་ཏེ། ཀླུ་རྒྱལ་བྱང་ཆུབ་སེམས་དཔའ་རྣམས་ཀྱིས་རིན་པོ་ཆེའི་
གཞལ་མེད་ཁང་དུ་མཆོད་པའི་དངོས་པོ་བསམ་གྱི་མི་ཁྱབ་པས་མཆོད་པར་བྱེད་ལ།
གཞན་ཡང་སུམ་ཅུ་རྩ་གསུམ་ལ་སོགས་པའི་ལྷ་གནས་དུ་མ་དང་། ལྕང་ལོ་ཅན་ལ་
སོགས་པ་རྒྱལ་ཆེན་བཞིའི་གནས་དང་། དྲི་ཟའི་རྒྱལ་པོ་རྣམ་པར་རྒྱལ་བའི་གནས་ལ་
སོགས་པ་དང་། འདར་བྱེད་ཀྱི་གླིང་དང་། ཤམ་བྷ་ལ་དང་། ཨོ་ཌི་ཡ་ནའི་མཁའ་འགྲོའི་
ཕོ་བྲང་ལ་སོགས་པ་གནས་ཁྱད་པར་ཅན་རྣམས་ན་བཞུགས་པར་གསུངས་སོ།།
དེ་ལྟར་སྟོན་པ་ཐུགས་རྗེ་ཅན་དེ་ཉིད་ཀྱིས་ཐེག་པ་ཆེ་ཆུང་གི་ཆོས་ཀྱི་
འཁོར་ལོ་མཐའ་ཡས་པ་ཞིག་བསྐོར་ནས་ལྷ་མི་བགྲང་བ་ལས་འདས་པ་སྨིན་
ཅིང་གྲོལ་བར་མཛད་ནས། སྐུ་དངོས་ཀྱི་གདུལ་བྱ་ཀུན་ཏུ་རྒྱུ་རབ་བཟང་དང་།
དྲི་ཟའི་རྒྱལ་པོར་རབ་དགའ་གཉིས་འདུལ་བའི་དུས་ལ་བབས་པ་ན། གྲོང་ཁྱེར་རྩྭ་
ཅན་དུ་ཕེབས་ཏེ་རབ་དགའ་འདུལ་ཕྱིར་དྲི་ཟར་སྤྲུལ་ནས་དྲི་ཟའི་གླུ་དབྱངས་ཀྱི་སྒོ་
ནས་ང་རྒྱལ་བཅག་དད་པར་བྱས་ནས་ཆོས་བསྟན་པས་བདེན་པ་མཐོང་བ་ལ་བཀོད།
ཀུན་ཏུ་རྒྱུ་རབ་བཟང་ལོ་བརྒྱ་ཧྲི་ཤུ་ལོན་པ་མི་རྣམས་ཀྱིས་ཐར་པ་ཐོབ་པར་གྲགས
ཏོག་གི་ཚལ་རྙིངས་པ་མཐོང་བ་དང་། དེ་སྟོན་པ་མྱ་ངན་ལས་འདའ་བའི་རྟགས་
ཤེས་ནས། ད་ནི་བདག་གིས་སྟོན་པ་མ་མཇལ་ན་སླར་མཇལ་བར་མི་འགྱུར་ཞི
སྟོན་པས་བདག་གི་ཐེ་ཚོམ་ཡང་སེལ་བར་འགྱུར་སྲིད་སྙམ་སྟེ་སོང་ནས་ཀ



སྐབས་དང་པོ། 67
དགའ་བོ་ལ་སྟོན་པ་མཇལ་བར་ཞུས་པས། ཀུན་དགའ་བོས་མུ་སྟེགས་ཅན་སྟོན་
པའི་དྲུང་དུ་གཏོང་བར་མ་འདོད་ནས་ལན་གསུམ་གྱི་བར་དུ་ཞུས་ཀྱང་མ་གནང་
བ་སྟོན་པས་མཁྱེན་ནས་ང་དང་མུ་སྟེགས་ཅན་གཏམ་གླེང་བའི་ཐ་མ་འདི་ཡིན་
གྱིས་ཐོངས་གསུངས་ནས་ཀུན་ཏུ་རྒྱུ་རབ་
རབ་བཟང་མཇལ་བར་གནང་། དེ་ལ་དགའ་
བར་བྱ་བའི་གཏམ་མང་པོ་མཛད་ནས་ཆོས་འདུལ་བ་འདི་ལ་དགེ་སྦྱོང་གི་འབྲས་བུ་
བཞི་ཡོད་ཚུལ་དང་། ཆོས་འདུལ་བ་ལས་ཕྱི་རོལ་ཏུ་གྱུར་པ་ལ་འབྲས་བུ་ཐོབ་པ་
མེད་ཚུལ་གསུངས་པས་ཀུན་ཏུ་རྒྱུ་རབ་བཟང་ཡིད་ཆེས་རྙེད་ནས་བདེན་པ་མཐོང་།
ཚུར་ཤོག་གིས་བསྙེན་རྫོགས་མཛད་པས་དགྲ་བཅོམ་ཐོབ། དེ་ནས་རབ་བཟང་གིས་
སྟོན་པའི་བཀའ་དྲིན་དྲན་པའི་གུས་པས་ད་ནི་བདག་གིས་སྟོན་པ་མྱ་ངན་ལས་འདའ་
བ་བལྟ་བར་མི་བཟད་དོ་སྙམ་ནས་དེ་མ་ཐག་མྱ་ངན་ལས་འདས་སོ།།
དེ་ནས་སྟོན་པས་འཁོར་རྣམས་ལ་བཀའ་སྩལ་པ། འཁོར་རྣམ་བཞིས་ཕན་
བདེར་འགྱུར་བའི་གསུང་རབ་བཅུ་གཉིས་བཀླག །སྟོན་པ་སོ་ཐར་ལ་གྱིས། རྒན་
པས་གཞོན་པ་རྣམས་ཡོ་བྱད་ཀྱིས་བསྡུ། གཞོན་པས་རྒན་པའི་མིང་འབོད་མི་བྱ།
དད་པ་ཅན་ལ་སྟོན་པ་འཁྲུངས་པ། སངས་རྒྱས་པ། ཆོས་གསུངས་པ། མྱ་ངན་ལས་
འདས་པའི་ཕྱོགས་བཞི་བསྟན་པར་བྱའོ། །དགེ་སློང་དག་དཀོན་མཆོག་གསུམ་དང་
བདེན་པ་བཞི་ལ་ཐེ་ཚོམ་ཡོད་ན་ཞུས་ཤིག །ཅེས་གསུངས་ནས་སྐུའི་སྟོད་གཡོགས་
བསལ་ཏེ། དགེ་སློང་དག་དེ་བཞིན་གཤེགས་པ་བལྟ་བ་ནི་རྙེད་པར་དཀའ་ཡིས།
དེ་བཞིན་གཤེགས་པའི་སྐུ་ལ་ལྟོས་ཤིག །དགེ་སློང་དག་རེ་ཞིག་ཅང་མ་སྨྲ་ཞིག་དང་།
འདི་ལྟར་འདུས་བྱས་ཐམས་ཅད་ནི་འཇིག་པའི་ཆོས་ཅན་ཡིན་ཏེ། དེ་ལ་འདི་ནི་དེ་
བཞིན་གཤེགས་པའི་གསུང་གི་ཐ་མ་ཡིན་ནོ། །ཞེས་གསུངས་ནས་ཤིང་ས་ལ་ཟུང་གི་
འགྲམ་དུ་དཔྱིད་ཟླ་ཐ་ཆུང་སྐར་མ་ས་གས་ཉ་བའི་ཚེས་བཅོ་ལྔའི་ནུབ་མོ་མྱ་ངན་ལས་



68 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
འདའ་བའི་ཚུལ་བསྟན་ཏོ།།
དེ་ནས་རྒྱལ་པོ་མ་སྐྱེས་དགྲ་དང་སྡིག་པ་ཅན་གྱི་གྱད་རྣམས་དང་། བྲམ་ཟེ་
དབྱར་བྱེད་ལ་སོགས་པ་སྟོབས་ལྡན་མང་པོས་དཔུང་གི་ཚོགས་བཤམས་ཏེ་སྐུ་གདུང་
གི་སྐལ་བ་ལ་རྩོད་པ་ན། བྲམ་ཟེའི་རིགས་བྲེ་བོ་དང་མཉམ་པས་དེ་དག་ཐམས་ཅད་
ལ་ཚིག་འཇམ་པོས་སྟོན་པ་ཐུགས་རྗེ་ཅན་དེ་ནི་ཡུན་རིང་པོ་ནས་བཟོད་པ་དང་ལྡན་པ།
བཟོད་པའི་བསྔགས་པ་བརྗོད་པ་ཡིན་པ་ལ། སྐུ་གདུང་གི་ཕྱིར་གཅིག་གིས་གཅིག་
གསོད་པར་མི་རིགས་ཀྱིས། བདག་གིས་སྐུ་གདུང་ཆ་བརྒྱད་དུ་བགོས་ལ་སྦྱིན་བུམ་
པ་ལ་ཁོ་བོས་མཆོད་པ་བྱའོ་ཞེས་སྨྲས་པས། དེ་ཐམས་ཅད་ཀྱིས་དེ་བཞིན་དུ་བྱའོ་
ཞེས་ཁས་བླངས་པ་ལ་སྐུ་གདུང་ཆ་བརྒྱད་དུ་བགོས་ཏེ། རྩྭ་ཅན་གྱི་གྱད་ནས་དབྱར་
བྱེད་ཀྱི་བར་ལ་བྱིན་པས། དེ་དག་གིས་རང་རང་གི་ཡུལ་དུ་མཆོད་རྟེན་བརྩིགས་ནས་
མཆོད་པ་དང་དུས་སྟོན་ཆེན་པོ་བྱས། སྐུ་གདུང་ཆ་བརྒྱད་པོ་དེ་དག་ལས་ཡུངས་འབྲུ་
ལྟ་བུའི་རིང་བསྲེལ་མང་དུ་འཕེལ་བ་ལྷ་དང་། ཀླུ་དང་། དྲི་ཟ་དང་། གྲུལ་བུམ་དང་།
མིའམ་ཅི་དང་། མིའི་ཡུལ་མཐའ་དག་ཏུ་ཁྱབ་ཅིང་། དེ་དག་རེ་རེ་ལས་ཀྱང་མང་དུ་
འཕེལ་ཏེ། སྔོན་ཆོས་རྒྱལ་མྱ་ངན་མེད་ཀྱིས་ནུབ་གཅིག་ལ་རིང་བསྲེལ་གྱི་སྙིང་པོ་ཅན་
གྱི་མཆོད་རྟེན་འབུམ་ཕྲག་བཅུ་བཞེངས་པ་སོགས་དེ་བཞིན་གཤེགས་པའི་རིང་བསྲེལ་
གྱི་སྙིང་པོ་ཅན་གྱི་མཆོད་རྟེན་ཡང་ལྷ་མིའི་ཡུལ་ན་མཐའ་ཡས་པར་བཞུགས་སོ།།
དེ་ཡང་། མདོ་སྡེ་བསྐལ་བཟང་དང་། སྙིང་རྗེ་པདྨ་དཀར་པོ་དང་།
གསེར་འོད་རྣམ་པར་རྒྱལ་བའི་མདོ་སོགས་ནས་སྟོན་པ་ཐུགས་རྗེ་ཅན་འདི་ཉིད་
སྔོན་གྱི་ཐུགས་བསྐྱེད་དང་སྨོན་ལམ་གཞན་ལས་ཁྱད་པར་དུ་འཕགས་པས།
མྱ་ངན་ལས་འདས་ནས་ཀྱང་བསྟན་པ་ཡུན་རིང་དུ་གནས་པ་དང༌། སྐུ་གདུང་
མང་དུ་འཕེལ་ཞིང་རེ་རེས་ཀྱང་ལྷ་མི་མང་པོའི་དོན་བྱེད་པར་གསུངས་པ་ཡིན་ནོ།



སྐབས་དང་པོ། 69
།དེ་ལྟར་སྟོན་པ་མྱ་ངན་ལས་འདས་ཞེས་བྱ་བ་ཡང་གདུལ་བྱ་རྟག་འཛིན་ཅན་རྣམས་
འདུལ་བའི་དོན་དུ་
དོན་དུ་ཐབས་མཁས་པས་ཚུལ་བསྟན་པ་ཡིན་གྱི། དེ་བཞིན་གཤེགས་
པའི་སྐུ་ལ་རྒྱུན་ཆད་པ་མེད་དེ། མདོ་སྡེ་རྒྱན་ལས། ཇི་ལྟར་མེ་ནི་གཞན་དུ་འབར།
།གཞན་དུ་ཞི་བར་འགྱུར་བ་ལྟར། །དེ་བཞིན་སངས་རྒྱས་སེམས་ཅན་ལ། །སྣང་
དང་མི་སྣང་ཤེས་པར་བྱ། །ཞེས་དང་། ཐེག་པ་ཆེན་པོ་རྒྱུད་བླ་མ་ལས། སྣང་
བ་དེ་ནི་ཤིན་ཏུ་ཡང་། །རྟོག་པ་མེད་ཅིང་གཡོ་བ་མེད། །དེ་ལྟ་མོད་ཀྱི་ས་སྟེང་ན།
།དོན་ཆེན་གྱིས་ནི་ཉེ་བར་གནས། །དེ་བཞིན་དད་སོགས་དྲི་མེད་ཅན། །དད་སོགས་
ཡོན་ཏན་བསྒོམས་པ་ཡི། །རང་སེམས་ལ་སྣང་རྫོགས་སངས་རྒྱས། །མཚན་དང་
དཔེ་བྱད་དང་ལྡན་པ། །འཆག་པ་དང་ནི་བཞེངས་པ་དང་། །བཞུགས་པ་དང་ནི་
གཟིམས་པ་དང༌། །སྤྱོད་ལམ་སྣ་ཚོགས་མཛད་པ་ཅན། །ཞི་བའི་ཆོས་ནི་གསུང་
བ་དང་། །མི་གསུང་མཉམ་པར་བཞག་གྱུར་པ། །ཆོ་འཕྲུལ་རྣམ་པ་སྣ་ཚོགས་དག
།མཛད་པ་གཟི་མདངས་ཆེན་པོ་ཅན། །སེམས་ཅན་རྣམས་ཀྱིས་མཐོང་བར་འགྱུར།
།ཞེས་དང་། གསེར་འོད་ལས་ཀྱང་། བྱང་ཆུབ་སེམས་དཔའ་མཛེས་པའི་ཏོག་དེ་
བཞིན་གཤེགས་པ་བཞི་དང་། ངོ་མཚར་རྨད་དུ་བྱུང་བའི་དངོས་པོ་དེ་དག་མཐོང་
བས་དགའ་མགུ་རངས་པར་གྱུར་ནས་ཐལ་མོ་སྦྱར་ཏེ། སེམས་རྩེ་གཅིག་ཏུ་དེ་བཞིན་
གཤེགས་པ་རྣམས་ཀྱི་མཚན་ཁྱད་པར་དུ་འཕགས་པ་དག་ལ་རྣམ་པར་བལྟས་ནས།
གཞན་ཡང་འདི་སྙམ་དུ་དེ་བཞིན་གཤེགས་པ་ཤཱཀྱ་ཐུབ་པ་ཡོན་ཏན་ཚད་མེད་པ་དང་
ལྡན་ཡང་སྐུ་ཚེའི་ཚད་འབའ་ཞིག་ལ་ཐེ་ཚོམ་གྱི་
་སེམས་སྐྱེས་པར་གྱུར་ན།
ཅིའི་ཕྱིར་
དེ་བཞིན་གཤེགས་པ་ཡོན་ཏན་ཚད་མེད་བ་མངའ་ཡང་སྐུ་ཚེ་ཐུང་སྟེ་ལོ་བརྒྱད་ཅུ་ཁོ་
ན་བཞུགས་པར་གྱུར་སྙམ་མོ། །དེ་ནས་བཅོམ་ལྡན་འདས་བཞི་པོ་དེ་དག་གིས་བྱང་
ཆུབ་སེམས་དཔའ་མཛེས་པའི་ཏོག་ལ་འདི་སྐད་ཅེས་བཀའ་སྩལ་ཏོ།།



70 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
རིགས་ཀྱི་བུ་ངེད་ཀྱིས་ནི་བླ་ན་མེད་པའི་ཐམས་ཅད་མཁྱེན་པ་མ་གཏོགས་
པར་ལྷ་དང་བཅས་པའི་འཇིག་རྟེན་ན་ཚངས་པ་དང་། བདུད་དང་། དགེ་སྦྱོང་དང་།
བྲམ་ཟེ་དང་། མི་དང་། མི་མ་ཡིན་པ་གང་གིས་ཀྱང་། དེ་བཞིན་གཤེགས་པའི་སྐུ་
ཚེའི་ཚད་ཀྱི་མཐའ་ཤེས་ཤིང་། དཔོག་པར་འགྱུར་བ་ཡང་དག་པར་མ་གཟིགས་སོ།
།དེ་བཞིན་གཤེགས་པ་བཞི་པོ་དེ་དག་གིས་བཅོམ་ལྡན་འདས་ཤཱཀྱ་ཐུབ་པའི་སྐུ་ཚེའི་
ཚད་བསྟན་པར་བཞེད་ནས། བཅོམ་ལྡན་འདས་ཀྱི་བྱིན་གྱིས་བརླབས་ཀྱི་མཐུས།
འདོད་པ་དང་། གཟུགས་ཀྱི་ཁམས་ཀྱི་ལྷ་རྣམས་དང་། ཀླུ་དང་། གནོད་སྦྱིན་དང་།
དྲི་ཟ་དང་། ལྷ་མ་ཡིན་དང་། ནམ་མཁའ་ལྡིང་དང་། མིའམ་ཅི་དང་། ལྟོ་འཕྱེ་
ཆེན་པོ་དང་། བྱང་ཆུབ་སེམས་དཔའ་སེམས་དཔའ་ཆེན་པོ་བྱེ་བ་ཁྲག་ཁྲིག་བརྒྱ་
སྟོང་ཚད་མེད་པ་སྙད་འདུས་ཏེ་ལྷགས་ནས་བྱང་ཆུབ་སེམས་དཔའ་མཛེས་པའི་ཏོག་
གི་ཁྱིམ་ཡོངས་སུ་དག་ཅིང་གྱ་ནོམ་པ་དེར་ཞུགས་པར་གྱུར་ཏོ།།
དེ་ནས་བཅོམ་ལྡན་འདས་བཞི་པོ་དེ་དག་གིས་འཁོར་མང་པོའི་ནང་དུ་དེ་
བཞིན་གཤེགས་པ་ཤཱཀྱ་ཐུབ་པའི་སྐུ་ཚེའི་ཚད་ཇི་སྙེད་པ་དེ་དག་བསྟན་པར་བཞེད་
པའི་ཕྱིར་ཚིགས་སུ་བཅད་དེ་བཀའ་སྩལ་པ། རྒྱ་མཚོ་ཐམས་ཅད་ཀུན་གྱི་ཆུ།
།ཐིགས་པ་གྲངས་ནི་ཤེས་རུང་གི །བཀྱ་ཐུབ་པའི་སྐུ་ཚེའི་ཚད། །གང་གིས་ཀྱང་
ནི་བགྲང་མི་ནུས། །ཞེས་སོགས་གསུངས་པ་
པ་ན། བཅོམ་ལྡན་འདས་བཞི་པ་དེ་
དག་ལ་འདི་སྐད་ཅེས་གསོལ་ཏོ། །ཅིའི་སླད་དུ་དེ་བཞིན་གཤེགས་པ་དེ་ལྟ་བུའི་
སྐུ་ཚེ་ཐུང་བར་བསྟན་པར་མཛད་ལགས། དེ་ནས་བཅོམ་ལྡན་འདས་བཞི་པོ་དེ་
དག་གིས་བྱང་ཆུབ་སེམས་དཔའ་མཛེས་པའི་ཏོག་ལ་བཀའ་སྩལ་པ། རིགས་ཀྱི་བུ་
བཅོམ་ལྡན་འདས་ཤཱཀྱ་ཐུབ་པ་དེ་སྙིགས་མ་ལྔའི་དུས་སུ་འཇིག་རྟེན་དུ་བྱུང་བ་ན།
མི་རྣམས་ཚེ་ལོ་བརྒྱ་པར་གྱུར་ཅིང་། རང་བཞིན་དམའ་བ་དང་། དགེ་བའི་རྩ་



སྐབས་དང་པོ། 71
བ་ཕྲ་ཞིང་ཆུང་བ་དང་། མོས་པ་མེད་པར་གྱུར་པས་སེམས་ཅན་དེ་དག་ལས་ཕལ་
ཆེར་བདག་ཏུ་ལྟ་བ་དང་། གང་ཟག་ཏུ་ལྟ་བ་དང་། སེམས་ཅན་དང་། སྲོག་དང་།
གསོ་བ་པོ་དང་། ལོག་པར་ལྟ་བ་དང་། བདག་དང་བདག་གིས་ལྟ་བ་དང་། རྟག་
པ་དང་ཆད་པར་ལྟ་བ་ལ་སོགས་པ་དང་ལྡན་པས་སེམས་ཅན་མང་པོ་དེ་དག་དང་།
མུ་སྟེགས་ཅན་མང་པོ་དེ་དག་ལ་ཕན་གདགས་ཤིང་། ཡང་དག་པའི་ཤེས་པ་བསྐྱེད་
ནས་མྱུར་དུ་བླ་ན་མེད་པའི་བྱང་ཆུབ་ཡོངས་སུ་རྫོགས་པར་བྱ་བའི་ཕྱིར། དེ་ལྟ་བས་
ན་དེ་བཞིན་གཤེགས་པ་ཤཱཀྱ་ཐུབ་པས་དེ་ལྟ་བུའི་སྐུ་ཚེ་ཐུང་བ་བསྟན་པ་ཡིན་ནོ།།
རིགས་ཀྱི་བུ་གཞན་ཡང་དེ་བཞིན་གཤེགས་པ་དེ་སེམས་ཅན་རྣམས་ཀྱི་ཡོངས་
སུ་མྱ་ངན་ལས་འདའ་བ་མཐོང་བར་གྱུར་ན་མཐོང་བར་དཀའ་བའི་འདུ་ཤེས་དང༌།
མྱ་ངན་དང་། སྡུག་བསྔལ་བ་ལ་སོགས་པའི་འདུ་ཤེས་བསྐྱེད་ནས། སངས་རྒྱས་
བཅོམ་ལྡན་འདས་ཀྱིས་གསུངས་པའི་མདོ་སྡེ་བསྟན་པ་དག་མྱུར་དུ་ལེན་པ་དང་།
འཛིན་པ་དང་། ཀློག་པ་དང་། ཁ་ཏོན་དུ་འདོན་པ་དང་། ཀུན་ཆུབ་པར་བྱས་ནས་
གཞན་དག་ལ་ཡང་དག་པར་བསྟན་པ་དང་། སྐུར་པ་འདེབས་པར་མི་འགྱུར་བར་
མཛད་པར་བཞེད་པའི་ཕྱིར། དེ་ལྟ་བས་ན་དེ་བཞིན་གཤེགས་པས་དེ་ལྟ་བུའི་སྐུ་ཚེ་
ཐུང་བ་བསྟན་པ་ཡིན་ནོ། །དེ་ཅིའི་ཕྱིར་ཞེ་ན། སེམས་ཅན་དེ་དག་གིས་གལ་ཏེ་དེ་
བཞིན་གཤེགས་པ་ཡོངས་སུ་མྱ་ངན་ལས་མི་འདའ་བ་མཐོང་བར་གྱུར་ན། གུས་
པས་རིམ་གྲོ་ཡང་མི་བྱེད། ཤིན་ཏུ་ཕྲད་པར་དཀའ་བའི་འདུ་ཤེས་ཀྱང་མི་བསྐྱེད་ལ།
དེ་བཞིན་གཤེགས་པས་གསུངས་པའི་མདོ་སྡེ་ཟབ་མོ་དག་ཀྱང་ལེན་པ་དང་།
འཛིན་པ་དང་། ཀློག་པ་དང་། ཁ་ཏོན་དུ་འདོན་པ་དང་། ཀུན་ཆུབ་པར་བྱས་ནས་
གཞན་དག་ལ་སྟོན་པར་ཡང་མི་བྱེད་པས་སོ། །དེ་ཅིའི་ཕྱིར་ཞེ་ན། འདི་ལྟར་རྟག་
པར་སངས་རྒྱས་མཐོང་བས་གུས་པར་མི་བྱེད་པའི་ཕྱིར་རོ།།



72 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
རིགས་ཀྱི་བུ་འདི་ལྟ་སྟེ། དཔེར་ན་མི་ཞིག་གིས་བདག་གི་ཕ་ལ་ནོར་དང་།
རིན་པོ་ཆེ་མང་ཞིང་འཕེལ་བ་དག་མཐོང་བར་གྱུར་ན། དེར་རྫས་དག་ལ་ངོ་མཚར་
དང་མཐོང་བར་དཀའ་བའི་འདུ་ཤེས་སྐྱེ་པར་མི་འགྱུར་རོ། །དེ་ཅིའི་ཕྱིར་ཞེ་ན།
ཕའི་ནོར་རྫས་དག་ལ་རྟག་པར་འདུ་ཤེས་པའི་ཕྱིར་རོ། །རིགས་ཀྱི་བུ་སེམས་ཅན་
མང་པོ་དེ་དག་ཀྱང་དེ་བཞིན་དུ་གལ་ཏེ་དེ་བཞིན་གཤེགས་པ་ཡོངས་སུ་མྱ་ངན་ལས་
མི་འདའ་བར་མཐོང་བར་གྱུར་ན།
ང་བར་གྱུར་ན། ངོ་མཚར་དང་མཐོང་བར་དཀའ་བའི་འདུ་ཤེས་སྐྱེ་
བར་མི་འགྱུར་རོ། །དེ་ཅིའི་ཕྱིར་ཞེ་ན། རྟག་པར་མཐོང་བའི་ཕྱིར་རོ། །རིགས་ཀྱི་བུ་
འདི་ལྟ་སྟེ་དཔེར་ན། མི་ཞིག་ཕ་མ་དབུལ་ཞིང་ནོར་རྫས་ཀྱིས་ཕོངས་པར་གྱུར་པ་ལས།
མི་དབུལ་པོ་དེས་རྒྱལ་པོའི་ཕོ་བྲང་ངམ། བློན་པོ་ཆེན་པོའི་ཁྱིམ་དག་ཏུ་ཕྱིན་ཏེ།
བང་མཛོད་རིན་པོ་ཆེ་སྣ་ཚོགས་དང་། ནོར་རྫས་ཀྱིས་ཡོངས་སུ་གང་བ་མཐོང་བར་
གྱུར་ན། ངོ་མཚར་དང་ཕྲད་པར་དཀའ་བའི་འདུ་ཤེས་བསྐྱེད་ནས། དེའི་ཚེ་མི་དབུལ་
པོ་དེ་ནོར་རྫས་ཡོངས་སུ་གཉེར་བའི་ཕྱིར་སྦྱོར་བའི་ཐབས་རྒྱ་ཆེར་བཤམས་ནས་ལེ་ལོ་
མི་བྱེད་པར་ཡོངས་སུ་བརྩོན་པར་བྱེད་དོ།།
དེ་ཅིའི་ཕྱི ར་ཞེ་ན། དབུལ་ཞིང་ཕོངས་པ་སྤངས་ཤིང་བདེ་བའི་ལོངས་
སྤྱོད་ཉམས་སུ་མྱོང་བར་བྱ་བའི་ཕྱིར་རོ། །རིགས་ཀྱི་བུ་སེམས་ཅན་མང་པོ་དེ་
དག་ཀྱང་དེ་བཞིན་དུ་གལ་ཏེ་དེ་བཞིན་གཤེགས་པ་ཡོངས་སུ་མྱ་ངན་ལས་འདའ་
བ་མཐོང་བར་གྱུར་ན། མཐོང་བར་དཀའ་བའི་འདུ་ཤེས་ནས། མྱ་ངན་དང་།
སྡུག་བསྔལ་བ་ལ་སོགས་པའི་འདུ་ཤེས་ཀྱི་བར་དག་ཀྱང་བསྐྱེད་ནས། གཞན་ཡང་
འདི་སྙམ་དུ་དེ་བཞིན་གཤེགས་པ་རྣམས་ནི་བསྐལ་པ་གྲངས་མེད་དཔག་ཏུ་མེད་པ་
སྙེད་འདས་པ་ན་གདོད་འཇིག་རྟེན་དུ་འབྱུང་
ང་བས་ཨུ་དུམ་ཝ་རའི་མེ་ཏོག་བཞིན་དུ་
བརྒྱ་ལམ་ན་ལན་ཅིག་འབྱུང་བར་འགྱུར་རོ་ཞེས་སེམས་ཅན་དེ་དག་ངོ་མཚར་གྱི་



སྐབས་དང་པོ། 73
བསམ་པ་བསྐྱེད་ནས། ཤིན་ཏུ་མཐོང་བར་དཀའ་བའི་འདུ་ཤེས་བསྐྱེད་པར་བྱེད་དེ།
གལ་ཏེ་དེ་བཞིན་གཤེགས་པ་མཐོང་བར་གྱུར་བ་ཡང་སེམས་ཀྱིས་གུས་པར་བྱ་བ་དང་།
དང་བ་བསྐྱེད་པར་བྱེད་ལ་ཡང་དག་པའི་ཆོས་བསྟན་པ་ཐོས་པར་གྱུར་ན་ཡང་།
ཡང་དག་པ་ཡིན་ནོ་སྙམ་པའི་འདུ་ཤེས་བསྐྱེད་ནས་མདོ་སྡེ་ཇི་སྙེད་པ་ཐམས་ཅད་
ཡང་དག་པར་འཛིན་ཅིང་སྐུར་པ་འདེབས་པར་མི་བྱེད་དོ། །རིགས་ཀྱི་བུ་རྒྱུ་དང་།
རྐྱེན་དེས་ན་བཅོམ་ལྡན་འདས་དེ་ཡུན་རིང་དུ་འཇིག་རྟེན་ན་མི་བཞུགས་པར་མྱུར་དུ་
ཡོངས་སུ་མྱ་ངན་ལས་འདའ་བ་ཡིན་ཏེ། རིགས་ཀྱི་བུ་དེ་བཞིན་གཤེགས་པ་རྣམས་ནི་དེ་
ལྟར་ཐབས་མཁྱེན་ནས་སེམས་ཅན་ཡོངས་སུ་སྨིན་པར་མཛད་པ་ཡིན་ནོ། །ཞེས་དང་།
དམ་པའི་ཆོས་པདྨ་དཀར་པོ་ལས་ཀྱང་། སྨན་པ་མཁས་པའི་བུ་སྨན་མི་འཐུང་བ་ལ་སྨན་
སྦྱར་ནས་ཡོད་པས་ཐུངས་ཤིང་ང་ནི་འཆིའོ་ཞེས་འཆི་བར་བཅོས། བུ་དེས་ཀྱང་ཕ་སྨན་
པ་ནི་ཤི། གཞན་སྨན་ཤེས་པ་ནི་མེད་པས་འཚོ་བའི་ཕྱིར་སྨན་འཐུང་ངོ༌།།
དེ་ནས་ནད་གསོས་པ་ན་ཕ་ཤི་བ་མིན་པར་ཤེས་ཀྱང་བརྫུན་གྱི་ཉེས་པར་མི་
འགྱུར་བ་བཞིན་དུ་དེ་བཞིན་གཤེགས་པ་མྱ་ངན་ལས་འདའ་བའི་ཚུལ་སྟོན་པ་ཡང་
གདུལ་བྱ་རྟག་འཛིན་ཅན་འདུལ་བའི་དོན་དུ་ཐབས་མཁས་པས་ཚུལ་བསྟན་པ་ཡིན
པར་དཔེ་དང་བཅས་ཏེ་རྒྱ་ཆེར་གསུངས་སོ། །མདོར་ན་རྗེ་ཐམས་ཅད་མཁྱེན་པས།
བསོད་ནམས་ཚོགས་རབ་རབ་འབྱམས་རྒྱུ་ལས་འཁྲུངས་པའི་སྐུ་མཆོག་མཆོག་
ཏུ་མཛེས་པ་ཁྱོད་ཀྱི་སྐུ། །ནམ་མཁའི་མཐས་གཏུགས་གཏུགས་པ་མེད་པའི་ཞིང་
མཆོག་ཀུན་ཏུ་དུ་མའི་འགྲོ་ལ་མིག་འཕྲུལ་བཞིན། །ཞེས་གསུངས་པ་ལྟར། དེ་བཞིན་
གཤེགས་པ་ནི་གདུལ་བྱའི་དོན་དུ་ཞིང་ལ་ལར་
ར་སྐུ་བལྟམས་པ་དང་། ལ་ལར་ཆོས་ཀྱི་
འཁོར་ལོ་བསྐོར་བ་དང་། ལ་ལར་མྱ་ངན་ལས་འདའ་བའི་ཚུལ་སྟོན་པ་སོགས་དུས་
གཅིག་ཏུ་མཛད་ཅིང་། འཁོར་གྱི་དཀྱིལ་འཁོར་གཅིག་ཏུ་ཡང་གདུལ་བྱ་ལ་ལས་



74 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
དགའ་ལྡན་ནས་བབས་པར་མཐོང་། ལ་ལ་
ལས་གཞོན་ནུ་རོལ་རྩེད་མཛད་པ་མཐོང་།
ལ་ལས་སངས་རྒྱས་པར་མཐོང་། ལ་ལས་ཆོས་ཀྱི་འཁོར་ལོ་བསྐོར་བར་མཐོང་།
ལ་ལས་མྱ་ངན་ལས་འདའ་བར་མཐོང་བ་སོགས་མདོ་སྡེ་ལས་རྒྱ་ཆེར་འབྱུང་བས་ན་
དེ་བཞིན་གཤེགས་པའི་གསང་བ་བསམ་གྱིས་མི་ཁྱབ་པའི་གནས་འདི་ལ་རྟོག་གེའི་རིག་
པས་ཅིའི་ཕྱིར་གྱི་ལམ་ན་མེད་པས། རྒྱལ་བའི་བཀའ་ལ་ཡིད་ཆེས་བསྐྱེད་ནས་སྟོན་པ་
ཐུགས་རྗེ་ཅན་དེ་ཉིད་ཀྱིས་བདག་ཅག་རྣམས་ཀྱི་དོན་དུ་ཐབས་མཁས་ཀྱི་མཛད་པ་འདི་
ལྟར་མཛད་དོ་སྙམ་དུ་སྙིང་ནས་གུས་པར་བྱའོ།།
དེ་ལྟར་ཐུབ་དབང་མྱ་ངན་ལས་འདས་པའི་ཚུལ་བསྟན་པའི་དབྱར་དེ་རྒྱལ་
པོ་མ་སྐྱེས་དགྲས་སྦྱིན་བདག་བྱས་ནས། རྒྱལ་པོའི་
་ཁབ་ཀྱི་བདེ་ཆེན་མའི་ཕུག་ཏུ་
འོད་སྲུངས་ཆེན་པོ་ལ་སོགས་པའི་དགྲ་བཅོམ་པ་ལྔ་བརྒྱས་དབྱར་གནས་མཛད།
དེའི་ཚེ་ཀུན་དགའ་བོ་ལ་མདོ་སྡེ་བསྡུ་བར་གསོལ་བ་བཏབ་ནས། དགྲ་བཅོམ་པ་
ལྔ་བརྒྱའི་སྣམ་སྦྱར་རྣམས་བརྩེགས་པ་གདན་དུ་བཏིངས་པའི་སྟེང་དུ། འཕགས་
པ་ཀུན་དགའ་བོས་འཛེགས་ཏེ་ཞལ་མཉན་ཡོད་དུ་ཕྱོགས། ཕྱག་ཐལ་མོ་སྦྱར།
གདོང་མཆི་མ་དང་བཅས་བཞིན་དུ་འདི་སྐད་བདག་གིས་ཐོས་པའི་དུས་གཅིག་ན་
ཞེས་བརྗོད་པ་ན། ལྷ་གྲངས་མེད་པ་ནམ་མཁའ་ལས་བབས་ཏེ་གུས་པར་ཉན་ཅིང་
མདོ་སྡེའི་སྡེ་སྣོད་བསྡུས་སོ། །དེ་ཡང་དང་པོ་བདེན་བཞིའི་ཆོས་འཁོར་ནས་བཟུང་།
ཐ་མ་ཀུན་ཏུ་རྒྱུ་རབ་བཟང་ལ་གསུངས་པ་དང་། འཁོར་རྣམས་ལ་གསུང་གི་ཐ་མ་མི་
རྟག་པ་གསུངས་པ་ཡན་ཆད་མདོ་སྡེ་ཇི་སྙེད་ཅིག་གསུངས་པ་ཐམས་ཅད་ཚིག་གཅིག་
ཀྱང་མ་ལུས་པར་བློ་ལས་སྟོན་པའོ།།
དེ་ལྟར་འཕགས་པ་ཀུན་དགའ་བོས་མདོ་སྡེ་བསྡུས་ནས་ཁྲི་ལས་བབས་ཏེ་འཁོད།
དེ་ནས་འཕགས་པ་ཉེ་བར་འཁོར་ཁྲི་ལ་འཛེགས་ཏེ་འདུལ་བའི་སྡེ་སྣོད་རྣམས་བསྡུས།



སྐབས་དང་པོ། 75
དེ་ནས་འོད་སྲུངས་ཆེན་པོ་ཁྲི་ལ་འཛེགས་ཏེ་མངོན་པའི་སྡེ་སྣོད་རྣམས་བསྡུས་སོ།
།དེ་ནས་འོད་སྲུངས་ཆེན་པོ་འདི་སྙམ་དུ་བདག་གིས་བསྟན་པའི་བྱ་བ་བྱས་ཟིན་གྱི།
ད་ནི་མྱ་ངན་ལས་འདའོ་སྙམ་དུ་དགོངས་ནས་འཕགས་པ་ཀུན་དགའ་བོ་ལ་བསྟན་པ་
གཏད་དོ།།
ཁྱོད་ཀྱིས་ཀྱང་བསྟན་པ་ཤ་ནའི་གོས་ཅན་ལ་གཏོད་ཅིག་ཅེས་གསུངས་ནས་དེ་
བཞིན་གཤེགས་པའི་མཆོད་རྟེན་རྣམས་ལ་ཕྱག་བཙལ་ཏེ། ལྷོ་ཕྱོགས་ཀྱི་རི་བྱ་རྐང་
ཅན་ཞེས་བྱ་བ་རི་བོ་གསུམ་འདུས་ཀྱི་དབུས་སུ་བྱོན་ནས་རྩྭའི་གདན་ལ་སྐྱིལ་མོ་
ཀྲུང་བཅས། བཅོམ་ལྡན་འདས་ཀྱིས་གནང་བའི་སྣམ་སྦྱར་གྱིས་སྐུ་ལུས་བཀབ་སྟེ།
ཇི་སྲིད་བྱམས་མགོན་མ་བྱོན་གྱི་བར་དུ་སྤུར་མི་ཉམས་པར་བྱིན་གྱིས་བརླབས་ནས་
མྱ་ངན་ལས་འདས་སོ། །དེ་ནས་ལྷ་དང་གནོད་སྦྱིན་རྣམས་ཀྱིས་སྤུར་ལ་མཆོད་པ་
སྣ་ཚོགས་ཀྱིས་མཆོད་ནས་རི་བོ་གསུམ་ཁ་སྦྱར་ཏེ་བཞག་གོ །དེའི་དགོས་པ་ནི་
མ་འོངས་པ་ན་བྱམས་པ་མགོན་པོ་འཇིག་རྟེན་འདིར་བྱོན་ནས་ཆོས་ཀྱི་འཁོར་ལོ་
བསྐོར་ཏེ་བསྟན་པ་རྒྱས་པར་གྱུར་པ་ན། བྱམས་མགོན་ཕྱོགས་དེར་བྱོན་ནས་རི་བོ་
གསུམ་པོ་ཁ་བཤིག་སྟེ། འདི་ནི་བཅོམ་ལྡན་འདས་ཤཱཀྱ་ཐུབ་པའི་ཉན་ཐོས་སྦྱངས་
པའི་ཡོན་ཏན་གྱི་མཆོག་ཏུ་གྱུར་པ་དེའོ། །སྣམ་སྦྱར་འདི་ནི་བཅོམ་ལྡན་འདས་དེའི་
སྣམ་སྦྱར་རོ་ཞེས་སྟོན་ཅིང་། དེ་བསྟན་པ་ན་འཁོར་རྣམས་སྐྱོ་བ་སྐྱེས་ནས་བརྩོན་
འགྲུས་ཆེར་བྱས་ཏེ་འབྲས་བུ་ཐོབ་པ་གྲངས་མེད་པ་ཞིག་འབྱུང་ཞེས་གསུངས་སོ།
།དེ་ནས་འཕགས་པ་ཀུན་དགའ་བོས་བསྟན་པའི་བྱ་བ་རྒྱ་ཆེར་བྱས་ཏེ། ནམ་ཞིག་ན་
བསྟན་པ་ཤ་ནའི་གོས་ཅན་ལ་གཏད་དེ་ཁྱེད་ཀྱིས་བསྟན་པ་ཉེར་སྦས་ལ་གཏོད་ཅིག་
ཅེས་ལུང་བསྟན་ནས་མྱ་ངན་ལས་འདས་སོ། །དེ་ནས་འཕགས་པ་ཤ་ནའི་གོས་ཅན་
གྱིས་བསྟན་པའི་བྱ་བ་རྒྱ་ཆེར་མཛད་དེ་མཐར་བསྟན་པ་ཉེར་སྦས་ལ་གཏད་དོ།།



76 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
དེ་ནས་འཕགས་པ་ཉེར་སྦས་ཀྱིས་སང་
སངས་རྒྱས་གཉིས་པ་བཞིན་དུ་བསྟན་
པའི་བྱ་བ་བསམ་གྱིས་མི་ཁྱབ་པ་མཛད་དེ། སློབ་མ་དགྲ་བཅོམ་ཐོབ་པའང་གྲངས་
མེད་པ་བྱུང་སྟེ། དགྲ་བཅོམ་རེ་རེ་བྱུང་བ་ན་སོ་ཤིང་སོར་ལྔ་པ་རེ་རེ་དོར་བས་
བྲག་ཕུག་འདོམས་ལྔ་བཅུ་ཡོད་པ་ཞིག་སོ་ཤིང་གིས་ཡོངས་སུ་གང་བར་འགྱུར་ཏོ།
།འཕགས་པ་ཉེར་སྦས་ཀྱིས་བསྟན་པ་དྷི་དྷི་ཀ་ལ་གཏད། འཕགས་པ་དྷི་དྷི་ཀས་བསྟན་
པ་འཕགས་པ་ནག་པོ་ལ་གཏད། དེས་ལེགས་མཐོང་ཆེན་པོ་ལ་བསྟན་པ་གཏད་དེ།
དེ་དག་ལ་བསྟན་པའི་གཏད་རབས་བདུན་ཞེས་གྲགས་སོ། །དེ་ནས་བཅོམ་ལྡན་
འདས་མྱ་ངན་ལས་འདས་ནས་ལོ་བརྒྱ་དང་བཅུ་འདས་པ་ན་བསྡུ་བ་གཉིས་པ་ཞེས་
བྱ་བ་བྱུང་སྟེ། དེ་ཡང་། ཡངས་པ་ཅན་དུ་དགེ་སློང་ལྷ་ཆེན་པོ་ཞེས་བྱ་བ་ལ་སོགས་
པ་རྣམས་ཀྱིས་རུང་བ་མ་ཡིན་པའི་གཞི་བཅུ་སྤྱད་པས་རྙེ ད་པ་ཆེན་པོ་དང་ལྡན་
པར་གྱུར་པ་ན། དགྲ་བཅོམ་པ་གྲགས་པ་ཞེས་བྱ་བ་འཁོར་ལྔ་བརྒྱ་དང་བཅས་པ་
ཕྱོགས་དེར་གཤེགས་པས་མཁྱེན་ནས། ཐུབ་པའི་བསྟན་པ་ཉམས་པ་ཐུགས་ཀྱིས་མ་
བཟོད་ནས་རྫུ་འཕྲུལ་གྱིས་ཡུལ་སོ་སོར་བྱོན་ནས་དགྲ་བཅོམ་པ་རྣམས་བསྡུས་པ་ན།
འཕགས་པ་ཀུན་དགའ་བོས་མཁན་པོ་མཛད་པའི་དགེ་སློང་དགྲ་བཅོམ་པ་བདུན་བརྒྱ་
ཡངས་པ་ཅན་གྱི་གཙུག་ལག་ཁང་དུ་འདུས་ནས་རུང་བ་མ་ཡིན་པའི་གཞི་བཅུ་སྤྱོད་
པ་རྣམས་སུན་ཕྱུང་ཞིང་གནས་དབྱུང་བྱས་ནས་དགྲ་བཅོམ་བདུན་བརྒྱ་པོས་བཀྲ་
ཤིས་ཀྱི་གསོ་སྦྱོང་མཛད་དོ། །དེ་ལྟར་མཛད་པ་ན་དཀར་ཕྱོགས་སྐྱོང་བའི་ལྷ་རྣམས་
ཀྱིས་ཆོས་མ་ཡིན་པའི་ཕྱོགས་ནི་ཕམ་མོ། །ཆོས་ཀྱི་ཕྱོགས་ནི་རྒྱལ་ལོ་ཞེས་ཆེད་དུ་
བརྗོད་པ་ཆེད་དུ་བརྗོད་དོ།།
དེ་ལྟར་དགྲ་བཅོམ་བདུན་བརྒྱས་འདུལ་བའི་བཅས་མཚམས་ལ་རང་བཟོའི་བསྲེ་
བསླད་བྱེད་པ་རྣམས་སུན་ཕྱུང་ནས། རྒྱལ་བ་རང་ཉིད་ཀྱི་གསུངས་ལྟར་དག་ཐེར་



སྐབས་དང་པོ། 77
མཛད་པ་ལ་བཀའ་བསྡུ་གཉིས་པ་ཞེས་བྱའོ། །རུང་བ་མ་ཡིན་པའི་གཞི་བཅུ་ཞེས་བྱ་
བ་ནི། ཨ་ལ་ལའི་རུང་བ་ཞེས་བྱ་བ་དང་། རྗེས་སུ་ཡི་རང་གི་རུང་བ་ཞེས་བྱ་བ་དང་།
ཀུན་སྤྱོད་ཀྱི་རུང་བ་ཞེས་བྱ་བ་དང་། བསྲེས་པའི་རུང་བ་ཞེས་བྱ་བ་དང་། བརྟགས་
པའི་རུང་བ་ཞེས་བྱ་བ་དང་། ལན་ཚྭའི་རུང་བ་ཞེས་བྱ་བ་དང་། ལམ་གྱི་རུང་བ་ཞེས་
བྱ་བ་དང་། སོར་མོའི་རུང་བ་ཞེས་བྱ་བ་དང་། འདིང་བའི་རུང་བ་ཞེས་བྱ་བ་དང་།
གསེར་དངུལ་གྱི་རུང་བ་ཞེས་བྱ་བ་དང་བཅུའོ།།
དེ་ཡང་། ཨ་ལ་ལའི་རུང་བ་ཞེས་བྱ་བ་ནི། ལྟ་སྤྱོད་མི་མཐུན་པས་ལས་བྱས་
ནས་ཨ་ལ་ལ་ཞེས་བརྗོད་ནས་རུང་བར་བྱེད་པ་དང་། རྗེས་སུ་ཡི་རང་གི་རུང་བ་
ཞེས་བྱ་བ་ནི། སྔར་གྱི་ལས་དེ་བཞིན་ལ་ཉེ་འཁོར་གྱི་དགེ་སློང་རྣམས་རྗེས་སུ་ཡི་རང་
བྱེད་དུ་འཇུག་ཅིང་དེས་རུང་བར་བྱེད་པ་དང་། ཀུན་སྤྱོད་ཀྱི་རུང་བ་ཞེས་བྱ་བ་ནི།
རང་གི་ལག་གིས་ས་བརྐོས་ནས་ཀུན་ཏུ་སྤྱོད་པས་རུང་བར་བྱེད་པ་དང་། བསྲེས་
པའི་རུང་བ་ཞེས་བྱ་བ་ནི་ཞོ་དང་འོ་མ་བསྲེས་ནས་དུས་མིན་དུ་རུང་བར་བྱེད་པ་དང་།
བརྟགས་པའི་རུང་བ་ཞེས་བྱ་བ་ནི། ནད་པས་ཆང་གཞིབས་ཏེ་འཐུང་ན་ཉེས་པ་མེད་
པར་བྱེད་པ་དང་། ལན་ཚྭའི་རུང་བ་ཞེས་བྱ་བ་ནི། ཚྭ་དང་དུས་རུང་གི་ཟས་བསྲེས་
ནས་ཇི་སྲིད་འཚོའི་བར་དུ་རུང་བར་བྱེད་པ་དང་། ལམ་གྱི་རུང་བ་ཞེས་བྱ་བ་ནི།
དཔག་ཚད་ཕྱེད་ལ་སོགས་པར་ཕྱིན་ནས་འདུས་ཟ་བྱས་ཀྱང་ཉེས་པ་མེད་པར་སྨྲ་བ་
དང་། སོར་མོའི་རུང་བ་ཞེས་བྱ་བ་ནི། ལྷག་པོར་མ་བྱས་པའི་བཟའ་བཅའ་ལ་སོར་
མོ་གཉིས་ཀྱིས་རེག་ནས་ཟ་རུང་བར་སྨྲ་བ་དང་། འདིང་བའི་རུང་བ་ཞེས་བྱ་བ་ནི།
འདིང་བ་གསར་པ་བྱེད་ཚེ་རྙིང་པ་ནས་བདེ་གཤེགས་མཐོ་གང་གིས་མ་གླན་པར་
ལོངས་སྤྱོད་རུང་བར་སྨྲ་བ་དང་། གསེར་དངུལ་གྱི་རུང་བ་ཞེས་བྱ་བ་ནི། ལྷུང་བཟེད་
དྲི་བཟང་གིས་བསྐུས་པ་དགེ་སྦྱོང་གི་མགོ་བོའི་སྟེང་དུ་བཞག་ནས། འདིར་བྱིན་ནམ་



78 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
བླུག་ན་འབྲས་བུ་ཆེན་པོར་འགྱུར་རོ་ཞེས་བྱས་པས། གཞན་གྱིས་དེར་གསེར་དངུལ་
བླུག་པ་ལོངས་སྤྱད་ཀྱང་ཉེས་པ་མེད་པར་སྨྲ་བའོ།།
དགྲ་བཅོམ་བདག་ཉིད་ཆེན་པོ་རྣམས་ནི་དེ་ལྟར་ཉེས་བྱས་ཕྲ་མོར་སྤྱོད་
པས་ཀྱང་ཐུབ་པའི་བསྟན་པ་ཉམས་པར་འགྱུར་བ་གཟིགས་ནས་ཐུགས་ལ་མི་
བཟོད་པ་དེ་ཙམ་མཛད་ན། བདག་ལྟ་བུ་དུས་ངན་གྱི་མཐར་སྐྱེས་བའི་དགེ་སྦྱོང་
གི་གཟུགས་འཆང་མང་བོ་ཞིག་ནི་འདུལ་བའི་བཅས་མཚམས་མཐའ་དག་ལ་
ལུག་ཞིང་གསེབ་ཏུ་བཏང་བ་ལྟར་ཆལ་ཆོལ་དུ་གྱུར་ཀྱང་ཇི་སྙམ་མེད་པ་དང་།
ཡང་མང་པོ་ཞིག་ནི་ཁོ་བོ་ཅག་སྔགས་པ་ཡིན་པས་དགེ་སློང་གི་སྡོམ་པ་བླངས་
ཀྱང་འདུལ་བའི་བཅས་མཚམས་བསྲུང་མི་དགོས་སོ་ཞེས་སྐད་གསང་མཐོན་པོར་
སྨྲ་ཞིང་། བླ་གོས་དང་ཐང་གོས་ཆང་གི་སྐྱུགས་པས་གཡོག་པར་བྱེད་པ་དང་།
ཡང་ལ་ལ་དག་ནི་བསམ་བཞིན་དུ་བླ་གོས་དང་ཐང་གོས་དོར་ཏེ་རལ་པ་འཇོག་ཅིང་།
གོས་ཕུ་ཐུང་ཅན་དང་ཁྱི་ལྤགས་ཀྱི་གཡང་གཞི་འཆང་བར་བྱེད་པ་མང་དུ་སྣང་སྟེ།
བློ་གྲོས་དང་ལྡན་པ་ཐུབ་པའི་བསྟན་པ་ལ་གཅེས་སྤྲས་སུ་བྱེད་པ་དག་གིས་ལེགས་
པར་བརྟགས་ན་ནི། ཀྱེ་མ་ཐུབ་པའི་བསྟན་པ་འདི་ལྟར་དུ་གྱུར་ཏོ་སྙམ་དུ་ཡིད་ལ་
གདུང་བ་ལྷག་པར་འཕེལ་བར་བྱེད་པའོ།།
དེ་ནས་རེ་ཞིག་ན་བདུད་སྡིག་ཏོ་ཅན་གྱིས་དགྲ་བཅོམ་པའི་ཆ་བྱད་དུ་སྤྲུལ་ནས་
དགེ་འདུན་རྣམས་ལྟ་བ་ཐ་དད་དུ་ཕྱེ་བས་ལོ་མང་པོའི་བར་དུ་འཁྲུག་ལོང་དུ་གྱུར།
དེ་ནས་དགེ་སློང་གནས་མའི་བུ་ཞེས་བྱ་བས་དགེ་འདུན་རྣམས་བསྡུས་ཏེ་རྩོད་པ་
ཆོས་ཕྱོགས་སུ་ཞི་བར་བྱས། ཡང་གྲོང་ཁྱེར་མེ་ཏོག་གིས་བརྒྱན་པ་ཞེས་བྱ་བར་དགེ་
འདུན་གྱི་གནས་བརྟན་བཞི་སྐད་མ་མཐུན་པར་གཅིག་གིས་སཾསྐྲྀཏའི་སྐད་དུ་འདོན།
གཅིག་གིས་ཟུར་ཆག་གི་སྐད་དུ་འདོན། གཅིག་གིས་ཐ་མལ་པའི་སྐད་དུ་འདོན།



སྐབས་དང་པོ། 79
གཅིག་གིས་ཤ་ཟའི་སྐད་དུ་འདོན་པས་སློབ་མ་རྣམས་ཀྱང་མི་མཐུན་པར་གྱུར་ཏེ་རྩ་
བའི་སྡེ་པ་བཞིར་གྱེས། བཞི་པོ་དེ་ལས་རིམ་གྱིས་གྱེས་པའི་སྡེ་པ་བཅོ་བརྒྱད་དུ་གྱེས་
སོ། །དེ་དག་ནང་ཕན་ཚུན་མི་མཐུན་པར་འདི་ཁོ་ན་སངས་རྒྱས་ཀྱི་བསྟན་པ་ཡིན་གྱི།
གཞན་བཅུ་བདུན་མིན་ནོ་ཞེས་སོ་སོ་ནས་རྩོད་པ་ལ། ནམ་ཞིག་ན་རྒྱལ་པོ་ཀྲི་ཀྲིའི་རྨི་
ལྟས་ལུང་བསྟན་པའི་མདོ་རྙེད་ནས་བལྟས་པས། རྒྱལ་པོ་འོད་སྲུངས་ཀྱིས་རྒྱལ་པོ་
ཀྲི་ཀྲི་ལ་ཁྱོད་ཀྱི་རྨི་ལྟས་དེ་རྣམས་བཅོམ་ལྡན་འདས་ཤཱཀྱ་ཐུབ་པའི་བསྟན་པ་ལ་འདི་
ལྟར་འབྱུང་བའི་སྔ་ལྟས་ཡིན། ཞེས་གསུངས་ཤིང་། ཐུབ་པའི་བསྟན་པ་ལ་སྡེ་པ་
བཅོ་བརྒྱད་དུ་གྱེས་ཚུལ་དང་། དེ་ཐམས་ཅད་ཀྱང་མཐར་རྣམ་པར་གྲོལ་བའི་འབྲས་
བུ་ཐོབ་པ་ལ་མཚུངས་པར་གསུངས་པ་མཐོང་བ་ན་ཐམས་ཅད་ཀྱི་སེམས་ཞི་སྟེ།
སྡེ་པ་བཅོ་བརྒྱད་པོ་ཐམས་ཅད་སངས་རྒྱས་ཀྱི་བསྟན་པར་མཐུན་པར་བསྡུས་པ་ལ་
བསྡུ་བ་གསུམ་པ་ཞེས་བྱའོ།།
རྒྱལ་པོ་ཀྲི་ཀྲིའི་རྨི་ལྟས་ཇི་ལྟར་བྱུང་ཚུལ་ནི། མ་ག་དྷ་བཟང་མོའི་རྟོགས་པ་
བརྗོད་པ་ལས། སངས་རྒྱས་འོད་སྲུངས་ཀྱི་དུས་སུ་དེའི་སྦྱིན་བདག་རྒྱལ་པོ་ཀྲི་ཀྲི་ཞེས་
བྱ་བ་བྱུང་བ་དེའི་རྨི་ལམ་དུ། གླང་པོའི་རྒྱལ་པོ་སྐར་ཁུང་ནས་བྱུང་བ་ལ་དེའི་མཇུག་མ་
ཐོགས་པ་དང་། སྐོམ་པའི་ཕྱི་ནས་ཁྲོན་པ་བསྙེགས་པ་དང་། ཕྱེ་བྲེ་གང་དང་མུ་ཏིག་
བྲེ་གང་འཚོང་བྱེད་པ་དང་། ཙནྡན་དང་ཤིང་ཕལ་པ་རིན་མཉམ་པར་བྱེད་པ་དང་།
ཀུན་དགའ་ར་བའི་མེ་ཏོག་དང་འབྲས་བུ་ཕུན་སུམ་ཚོགས་པ་མ་བྱིན་པར་ལེན་
པས་ཕྲོགས་པ་དང་། གླང་པོའི་ཕྲུ་གུས་སྤོས་ཀྱི་གླང་པོ་འཇིགས་པར་བྱེད་པ་དང་།
སྤྲེའུ་མི་གཙང་བས་གོས་པས་གཞན་ལ་སྐུད་པ་དང་། སྤྲེའུ་རྒྱལ་པོར་དབང་བསྐུར་
བ་མཐོང་བ་དང༌། རས་ཡུག་གཅིག་མི་བཅོ་བརྒྱད་ཀྱིས་བགོས་པ་ལས་རེ་རེའི་ལག་
ཏུ་ཡང་རས་ཡུག་ཚང་མ་རེ་རེ་བྱུང་བ་དང་། སྐྱེ་བོའི་ཚོགས་ཆེན་པོ་འདུས་ནས་འཐབ་



80 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
རྩོད་བྱེད་པ་མཐོང་བ་སྟེ། རྨི་ལམ་བཅུ་རྨིས་པས་བདག་ཉེས་སུ་དོགས་པས་འཇིགས་ཏེ།
བཅོམ་ལྡན་འདས་འོད་སྲུངས་ལ་ཞུས་སོ།།
བཅོམ་ལྡན་འདས་ཀྱིས་དེ་དག་རྒྱལ་པོ་ཁྱོད་ལ་ཉེས་དམིགས་སུ་འགྱུར་བ་
མ་ཡིན་གྱི། མ་འོངས་པ་ན་ཚེ་ལོ་བརྒྱ་པའི་ཚེ་ཡང་དག་པར་རྫོགས་པའི་སངས་
རྒྱས་ཤཱཀྱ་ཐུབ་པའི་བསྟན་པ་ལ་མ་སྦྱངས་པའི་དགེ་སློང་རྣམས་ཁྱིམ་ནས་བྱུང་
ཡང་གཙུག་ལག་ཁང་དང་རྙེད་པ་ལ་ཆགས་པ་འབྱུང་བས། གླང་པོ་ལུས་ཐོན་ནས་
མཇུག་མ་ཐོགས་པ་དེ་ནི་དེའི་ལྟས་སོ། །སྐོམ་པའི་ཕྱི་ནས་ཁྲོན་པ་བསྙེགས་པ་ནི།
གཙུག་ལག་ཁང་ན་གནས་པ་ལ་གཞན་གྱིས་ཆོས་བཤད་པ་ན་ཉན་པར་མི་བྱེད་པའི་
ལྟས་སོ། །ཕྱ་དང་མུ་ཏིག་བརྗེ་བ་ནི་དེའི་ཚེ་ཉན་ཐོས་རྣམས་བཟའ་བའི་ཆེད་དུ་ཆོས་
སྟོན་པ་འབྱུང་བས་དེའི་ལྟས་སོ། །ཙནྡན་དང་ཤིང་གཞན་མཉམ་པར་མཐོང་བ་དེ་ནི།
དེའི་ཚེ་ཉན་ཐོས་རྣམས་མུ་སྟེགས་ཀྱི་གཞུང་དང་། སངས་རྒྱས་ཀྱི་བཀའ་མཉམ་པར་
འཛིན་པ་འབྱུང་བས་དེའི་ལྟས་སོ།།
ཀུན་དགའ་ར་བའི་མེ་ཏོག་ལ་སོགས་པ་ཕུན་སུམ་ཚོགས་པ་ཆོམ་པ་པོས་ཕྲོགས་
པ་ནི། དེའི་ཚེ་ཉན་ཐོས་མ་བསྡམས་པ་རྣམས་དགེ་འདུན་གྱི་ལོངས་སྤྱོད་ཀྱིས་ཁྱིམ་
པའི་ངོ་བསྲུང་བ་འབྱུང་བས་དེའི་ལྟས་སོ། །གླང་པོའི་ཕྲུ་གུས་སྤོས་ཀྱི་གླང་པོ་འཇིགས་
པར་བྱེད་པ་ནི། དགེ་སློང་སྡིག་ཅན་གྱིས་ཚུལ་ཁྲིམས་དང་ལྡན་པའི་དགེ་སློང་ཟིལ་
གྱིས་གནོན་པ་འབྱུང་བས་དེའི་ལྟས་སོ། །མི་གཙང་བས་གོས་པའི་སྤྲེའུས་གཞན་ལ་
སྐུད་པ་ནི། ཚུལ་ཁྲིམས་ཉམས་པས་ཚུལ་ཁྲིམས་དང་ལྡན་པ་ལ་སྐུར་བར་འགྱུར་
བས་དེའི་ལྟས་སོ།།
སྤྲེའུ་རྒྱལ་པོར་དབང་བསྐུར་བ་ནི། དེའི་དུས་སུ་རྨོངས་པ་རྣམས་རྒྱལ་པོར་
དབང་བསྐུར་བ་འབྱུང་བས་དེའི་ལྟས་སོ། །མི་བཅོ་བརྒྱད་ཀྱིས་རས་ཡུག་གཅིག་



སྐབས་དང་པོ། 81
བགོས་པས་སོ་སོའི་ལག་ཏུ་མ་ཉམས་པ་
ར་བྱུང་བ་ནི། ཤཱཀྱ་ཐུབ་པའི་བསྟན་པ་ལ་སྡེ་
པ་བཅོ་བརྒྱད་དུ་གྱེས་ཀྱང་ཐམས་ཅད་རྣམ་པར་གྲོལ་བའི་སྐལ་བ་ཅན་ཡིན་པས་དེའི་
ལྟས་སོ། །སྐྱེ་བོའི་ཚོགས་འདུས་ནས་འཐབ་རྩོད་བྱེད་པ་དེ་ནི་ཤཱཀྱ་ཐུབ་པའི་བསྟན་
པ་རྩོད་པའི་ཆོས་ཀྱིས་ནུབ་པར་འགྱུར་བས་དེའི་ལྟས་སོ། །ཞེས་འབྱུང་བ་ལྟར་རོ།
།ཚུལ་དེ་དག་ལས་ཐུབ་པའི་བསྟན་པ་ལ་སྡེ་པ་བཅོ་བརྒྱད་དུ་གྱེས་པ་ནི་བཤད་ཟིན་པ་
ལྟར་དང་། གཞན་རྣམས་ནི་ཇི་ལྟར་ལུང་བསྟན་པ་ལྟར་ཆེས་གསལ་བར་སྡང་སྟེ།
གླང་པོ་ཆེ་ཐོན་ཀྱང་མཇུག་མ་མཐོན་པ་ལྟར། ཁྱིམ་གྱི་གནས་ནས་རབ་ཏུ་བྱུང་བ་
མང་ཡང་། སླར་རྙེད་པ་དང་བཀུར་སྟི་ལ་ལྷག་པར་ཆགས་ནས་ཁྱིམ་པ་དང་བསྲེ་
བསླད་བྱེད་པ་དང་། ཚོང་དང་ཞིང་ལས་སོགས་བྱ་བ་མ་ཡིན་པ་སྣ་ཚོགས་པ་དག་
ཁྱིམ་པ་བས་ཀྱང་ལྷག་པར་མང་དུ་བྱེད་པ་འདི་ཡིན་ལ། དེ་བཞིན་དུ་ཕྱེ་དང་མུ་ཏིག་
བརྗེ་བ་ནི། ཚེ་འདིའི་བཟའ་བཏུང་ངན་ངོན་ཙམ་གྱི་ཆེད་དུ་སྤྱིར་ཆོས་འཚོང་བ་དང་།
ལྷག་པར་གསང་སྔགས་ཟབ་མོའི་དབང་དང་གདམས་པ་རྣམས་འཚོང་བར་བྱེད་པ་
དག་གིས་སའི་སྟེང་ཁྱབ་པ་འདིའོ།།
ཙནྡན་དང་ཤིང་ཕལ་པ་མཉམ་པར་མཐོང་བ་ནི་རྒྱལ་བའི་བཀའ་དྲི་མ་མེད་པ་
རྒྱལ་བ་རང་ཉིད་ཀྱིས་ལུང་བསྟན་པའི་ཤིང་རྟ་ཆེན་པོ་རྣམས་ཀྱིས་རིགས་པ་དྲི་མ་
མེད་པའི་ལམ་ནས་དྲངས་ཏེ་ལེགས་པར་བཤད་པའི་མན་ངག་མཐར་ཐུག་པ་དག་
ལས། བླུན་པོས་རང་བཟོར་བྱས་པའི་མན་ངག་བཅོས་མ་དག་མཆོག་ཏུ་རློམ་ཞིང་
འཛིན་པ་འདིའོ། །དེ་བཞིན་དུ་རྨི་ལྟས་གཞན་མ་རྣམས་ཀྱང་ཇི་ལྟར་ལུང་བསྟན་པ་
ལྟར་ལྷག་དང་བཅས་ཆེས་གསལ་བར་སྣང་ངོ་།།
དོན་གྱི་དབང་འདི་དག་གཟིགས་ནས་རྗེ་ཐམས་ཅད་མཁྱེན་པས་རྒྱལ་བའི་བཀའ་
དང་དེའི་དགོངས་འགྲེལ་ཚད་ལྡན་རྣམས་ལ་གཙིགས་པོ་ཆེར་བཟུང་ནས་སྐུ་དང་སྲོག་



82 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ལའང་ལྟོས་པ་མེད་པར་ཤིང་རྟ་ཆེན་པོའིལམ་སྲོལ་རྣམས་འཚོལ་པར་མཛད་ཅིང་།
བོད་ཀྱི་མན་ངག་ཟབ་ཟབ་པོར་གྲགས་པ་རྒྱལ་བའི་བཀའ་དང་བསྟུན་ན་རོ་འཁུར་
བ་ལྟར་རྒྱབ་སྣོལ་དུ་འགྲོ་བ་དག་ལ་ཡིད་བརྟན་མ་མཛད་པར། མགོན་པོ་འཇམ་
པའི་དབྱངས་ལ་རྒྱལ་བའི་དགོངས་པ་འགྲེལ་བ་ལ་རྣམ་པ་ཀུན་ནས་ཚད་མར་གྱུར་
པ་མགོན་པོ་ཀླུ་སྒྲུབ་ཀྱི་དགོངས་པ་འཚོལ་བ་ལ་གཞུང་གང་དང་གང་ལ་བརྟེན་ན་
ལེགས་དང་། ཕྱི་ནང་གི་ཐབས་གང་ལ་འབད་ན་ལེགས་སོགས་ཞིབ་ཏུ་ཞུས་ཤིང་།
ཇི་ལྟར་ཞུས་པ་ལྟར། རྗེ་བཙུན་འཇམ་པའི་དབྱངས་ཀྱིས་ཀླུ་སྒྲུབ་ཀྱི་དགོངས་པ་འཚོལ་
བ་ལ་སློབ་དཔོན་ཟླ་བ་གྲགས་པ་ནི་སྟེང་ཕྱོགས་ཀྱི་འཇིག་རྟེན་གྱི་ཁམས་ཤིག་ནས་ཞིང་
འདིར་ཀླུ་སྒྲུབ་ཀྱི་ལུགས་བཟང་སྤེལ་བའི་སླད་དུ་བསམ་བཞིན་དུ་སྐྱེ་བ་བཞེས་པ་ཡིན་
པས། མདོ་སྔགས་གང་གི་ཐད་ལ་ཡང་
ང་འཁྲུལ་པ་ཕྲ་མོ་ཙམ་ཡང་མེད་པས་རྣམ་པ་ཀུན་
ནས་ཚད་མར་བཟུང་དུ་རུང་ཞེས་གསུངས་པ་ན། རྗེ་ཐམས་ཅད་མཁྱེན་པས་ཀྱང་དེ་
བཞིན་ཐུགས་ལ་བརྣགས་ཏེ་སློབ་དཔོན་ཟླ་བ་གྲགས་པའི་གཞུང་རྣམས་ལ་བརྟེན་ནས་
སློབ་དཔོན་ཀླུ་སྒྲུབ་ཀྱི་དགོངས་པ་འཚོལ་བ་གཙོ་བོར་མཛད།།
དེ་བཞིན་དུ་ཐོགས་མེད་སྐུ་མཆེད་དང་།
ཡོན་ཏན་འོད་དང་ཤཱཀྱ་འོད། ཞི་བ་ལྷ་ལ་སོགས་པ་རྣམས་དང་། གྲུབ་ཆེན་ས་ར་
ཧ་གྲུབ་ཆེན་ལཱུ་ཨི་པ་སོགས་འཕགས་ཡུལ་ན་ཉི་ཟླ་ལྟར་གྲགས་པའི་གྲུབ་ཆེན་རྩོད་
མེད་རྣམས་ཀྱི་གཞུང་དང་མན་ངག་ལ་བརྟེན་ནས་རྒྱལ་བའི་དགོངས་པ་མཐར་ཐུག་
ལེགས་པར་འཚོལ་བར་མཛད་པས། ཐུབ་བསྟན་ཡོངས་རྫོགས་ལ་འཁྲུལ་པ་ཕྲ་མོ་
ཙམ་ཡང་མེད་པར་མཐའ་དག་པར་ཐུགས་ལ་འཁྲུངས་པ་ན་མདོ་སྔགས་ཀྱི་ལམ་གྱི་
རིམ་པ་ཆེན་མོ་རྣམས་མཛད་པ་ཡིན་པས། བདག་ལེགས་སུ་འདོད་པ་དག་གིས་རྒྱལ་
པོ་ཀྲི་ཀྲིའི་རྨི་ལྟས་ལུང་བསྟན་པའི་ཚུལ་དེ་དག་ལ་ཞིབ་ཏུ་བརྟགས་ནས་ཆོས་ལྟར་
ཕྱོགས་གླང་།
ཆོས་གྲགས།



སྐབས་དང་པོ། 83
བཅོས་པ་གང་བྱུང་ལ་ཡིད་མི་རྟོན་པར། བདག་ཅག་གི་རྗེ་བླ་མ་ཐམས་ཅད་མཁྱེན་
པ་དེ་ཉིད་ཀྱི་རྗེས་སུ་ཞུགས་ཏེ། གཅིག་ཏུ་བདེན་པ་གསུང་བ་རྒྱལ་བའི་བཀའ་དང་།
དེའི་དགོངས་པ་ཀླུ་སྒྲུབ་ཐོགས་མེད་སོགས་ཉི་ཟླ་ལྟ་བུའི་མཁས་གྲུབ་ཚད་ལྡན་དག་
གིས་ལེགས་པར་བཀྲལ་བའི་རྗེས་སུ་འཇུག་པར་རིགས་སོ།།
དེ་ལྟར་རྒྱལ་བ་མྱ་ངན་ལས་འདས་པའི་ཚུལ་བསྟན་པའི་རྗེས་སུ་བསྡུ་བ་རིམ་
པ་གསུམ་བྱུང༌། དགྲ་བཅོམ་བདག་ཉིད་ཆེན་པོ་རྣམས་ཀྱིས་ཐུབ་པའི་བསྟན་པ་མ་
ཉམས་པར་བཟུང་། དེ་ནས་རིམ་གྱིས་སེམས་ཅན་རྣམས་བསོད་ནམས་དམན་པས་
ཆོས་མངོན་པ་ལ་དགྲ་ལན་གསུམ་བྱུང་བ་སོགས་ཐུབ་པའི་བསྟན་པ་ཉམས་དམས་
པར་གྱུར། དེའི་ནང་ནས་ཀྱང་ཐེག་པ་ཆེན་པོ་ནི་ཤིན་ཏུ་ཉམས་ཚབས་ཆེ་ཞིང་།
ཉན་ཐོས་བྱེ་བྲག་ཏུ་སྨྲ་བ་མང་པོས་ཀྱང་ཐེག་ཆེན་བཀའ་མིན་པར་སྨྲ་བ་སོགས་ཕྱི་ནང་
ཀུན་ནས་ཐེག་པ་ཆེན་པོའི་ཚུལ་ལ་སྡང་བར་གྱུར་པས། ཐེག་ཆེན་གྱི་ལམ་སྲོལ་མིང་
ཙམ་ཡང་ནུབ་ཏུ་ཉེ་བ་ན། ལང་ཀར་གཤེགས་པ་ལས། ལྷོ་ཕྱོགས་བེ་ཏའི་ཡུལ་དུ་ནི།
།དགེ་སློང་དཔལ་ལྡན་ཆེར་གྲགས་པ། །དེ་མིང་ཀླུ་ཞེས་འབོད་པ་སྟེ། །ཡོད་དང་མེད་
པའི་ཕྱོགས་འཇིག་པ། །ང་ཡི་ཐེག་པ་འཇིག་རྟེན་དུ། །བླ་མེད་ཐེག་ཆེན་རབ་བཤད་
ནས། །རབ་ཏུ་དགའ་བའི་ས་བསྒྲུབས་ཏེ། །བདེ་བ་ཅན་དུ་དེ་འགྲོའོ། །ཞེས་དང་།
འཇམ་དཔལ་རྩ་རྒྱུད་ལས། དེ་བཞིན་གཤེགས་པ་ང་འདས་ནས། །ལོ་ནི་བཞི་བརྒྱ་
ལོན་པ་ན། །དགེ་སློང་ཀླུ་ཞེས་དེ་འབོད་འབྱུང་། །བསྟན་པ་ལ་ནི་དད་ཅིང་ཕན།
།རབ་ཏུ་དགའ་བའི་ས་ཐོབ་པ། །ལོ་ནི་དྲུག་བརྒྱ་དག་ཏུ་འཚོ། །རིག་པ་རྨ་བྱ་ཆེན་
མོ་ནི། །བདག་ཉིད་ཆེན་པོ་དེས་ཀྱང་འགྲུབ། །བསྟན་བཅོས་སྣ་ཚོགས་དོན་དང་ནི།
།དངོས་པོ་མེད་པའི་དོན་དེ་རིག །གང་ཚེ་ལུས་དེ་བོར་བ་ན། །བདེ་བ་ཅན་དུ་སྐྱེ་
བར་འགྱུར། །དེ་ནི་མཐར་གྱིས་སངས་རྒྱས་ཉིད། །ངེས་པ་ཁོ་ནར་ཡང་དག་འཐོབ།



84 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
།ཅེས་སོགས་མདོ་རྒྱུད་དུ་མ་ནས་ལུང་བསྟན་པའི་བདག་ཉིད་ཆེན་པོ་མགོན་པོ་ཀླུ་
སྒྲུབ་དང་། ཐོགས་མེད་ཅེས་བྱའི་དགེ་སློང་ནི། །བསྟན་བཅོས་དེ་ནི་དོན་ལ་མཁས།
།མདོ་སྡེ་ངེས་དོན་དྲང་བའི་དོན། །རྣམ་པ་མང་པོ་རབ་ཏུ་འབྱེད། །འཇིག་རྟེན་རིག་
པ་སྟོན་བདག་ཉིད། །གཞུང་བྱེད་ངང་ཚུལ་ཅན་དུ་འགྱུར། །དེ་ཡི་རིག་པ་གྲུབ་པ་ནི།
།ས་ལའི་ཕོ་ཉ་མོ་ཞེས་བརྗོད། །དེ་ཡི་སྔགས་ཀྱི་མཐུ་ཡིས་ནི། །བློ་ནི་བཟང་པོ་སྐྱེ་
བར་འགྱུར། །བསྟན་པ་ཡུན་རིང་གནས་བྱའི་ཕྱིར། །མདོ་ཡི་དེ་ཉིད་དོན་སྡུད་བྱེད།
།ལོ་ནི་བརྒྱ་དང་ལྔ་བཅུར་འཚོ། །དེ་ལུས་ཞིག་ནས་ལྷ་ཡུལ་འགྲོ་ །འཁོར་བ་རྣམས་སུ་
འཁོར་བ་ན། །ཡུན་རིང་བདེ་བ་རྗེས་མྱོང་ནས། །བདག་ཉིད་ཆེན་པོ་མཐར་གྱིས་ཏེ།
།བྱང་ཆུབ་ཐོབ་པར་འགྱུར་བ་ཡིན། །ཞེས་ལུང་བསྟན་པ་འཕགས་པ་ཐོགས་མེད་
གཉིས་ཀྱིས་གཙོས་རྒྱལ་བ་རང་ཉིད་ཀྱིས་ལུང་བསྟན་པའི་མཁས་གྲུབ་ཆེན་པོ་
རྣམས་ཀྱིས་ཐེག་པ་ཆེན་པོའི་མདོ་སྔགས་ཀྱི་ལམ་རྣམས་གསལ་བར་མཛད་ཅིང་།
དེའི་ནང་ནས་ཀྱང་མགོན་པོ་ཀླུ་སྒྲུབ་ནི་གནས་བརྟན་སྒྲ་གཅན་འཛིན་གྱི་སློབ་མ་བྲམ་
ཟེ་སྒྲ་གཅན་འཛིན་བཟང་པོ་ལས་བསྙེན་པར་རྫོགས་ཏེ། འདུལ་བའི་བཅ
རྣམས་ཤིན་ཏུ་དག་པར་མཛད་ཅིང་། བསླབ་པ་ལ་གཡེལ་པའི་དགེ་སློང་གི་གཟུགས་
བརྙན་མང་པོ་ལ་གནས་དབྱུང་མཛད། བསླབ་པ་ཚུལ་བཞིན་དུ་སྲུང་བ་རྣམས་ཆོས་
དང་ཟང་ཟིང་གཉིས་ཀའི་སྒོ་ནས་བསྐྱངས་ཏེ་ཐུབ་པའི་བསྟན་པ་ཆེས་ཆེར་འཕེལ་བར་
མཛད། ཡུམ་རྒྱས་པ་ཀླུའི་ཡུལ་ནས་སྤྱན་དྲངས་ཏེ་འཕགས་ཡུལ་དུ་དར་བར་མཛད།
བྲམ་ཟེ་ཆེན་པོ་ས་ར་ཧ་དང་། བྱང་ཆུབ་སེམས་དཔའ་བློ་གྲོས་རིན་ཆེན་ལ་མདོ་སྔགས་
ཀྱི་ཆོས་ཚུལ་མཐའ་དག་གསན་ནས་འཕགས་ཡུལ་དུ་ཐེག་པ་ཆེན་པོ་ཆེས་ཤིན་ཏུ་
དར་བར་མཛད་པས་སློབ་དཔོན་འདི་ནི་རྒྱལ་བའི་བསྟན་པ་ལ་རྒྱལ་བ་རང་ཉིད་དང་
མཚུངས་པ་ལྟ་བུར་འཕགས་ཡུལ་གྱི་མཁས་གྲུབ་ཐམས་ཅད་མཐུན་པར་གླེང་ངོ༌།།
་བཅས་མཚམས་



སྐབས་དང་པོ། 85
འཕགས་པ་ཐོགས་མེད་ཀྱིས་རྗེ་བཙུན་བྱམས་པ་ལོ་བཅུ་གཉིས་སུ་བསྒྲུབས་
ནས་ཞལ་གཟིགས་པ་ན་ཐེག་པ་ཆེན་པོ་དར་
ར་བར་ཞུས་པས།
བྱམས་མགོན་གྱིས་
དགའ་ལྡན་དུ་འཁྲིད་ནས་ལྷའི་དྲོ་སྐད་ཅིག་གམ། མི་ལོ་བཅུ་གཉིས་ཀྱི་བར་དུ་
ཐེག་པ་ཆེན་པོའི་ཆོས་ཚུལ་མཐའ་ཡས་པ་གསན་ནས། སླར་འཛམ་བུའི་གླིང་དུ་
ཕེབས་ཏེ་ཐེག་ཆེན་ཤིན་ཏུ་དར་བ བར་མཛད། ཤིང་རྟ་ཆེན་པོ་དེ་གཉིས་ཀྱི་རྗེས་སུ་
མཁས་གྲུབ་བགྲང་བ་ལས་འདས་པ་བྱོན་པ་རྣམས་ཀྱིས་མདོ་སྔགས་ཀྱི་ལམ་བཟང་
པོ་རྣམས་ཆེས་ཆེར་འཕེལ་བར་མཛད། ལྷག་པར་གསང་སྔགས་བྱ་བའི་རྒྱུད་
ཀྱི་སྐོར་རྣམས་ནི་མཁས་གྲུབ་བགྲང་བ་ལས་འདས་པས་གསལ་བར་མཛད་མོད།
གཙོ་བོར་ནི་བདག་ཉིད་ཆེན་པོ་མགོན་པོ་ཀླུ་སྒྲུབ་དང༌། སློབ་དཔོན་ཙནྡྲ་གོ་མི་དང་།
དགེ་སློང་མ་དཔལ་མོ། སློབ་དཔོན་ཀུན་དགའ་སྙིང་པོ། སློབ་དཔོན་སངས་རྒྱས་གསང་
བ་དང་། སློབ་དཔོན་ཤཱཀྱ་བཤེས་གཉེན་རྣམས་ཀྱིས་རྒྱ་ཆེར་གསལ་བར་མཛད་ཅིང་།
སློབ་དཔོན་ཕྱི་མ་གཉིས་ལ་ནི་བྱ་རྒྱུད་ལ་མཁས་པའི་མཁས་གྲུབ་རྣམ་གཉིས་ཞེས་
འཕགས་ཡུལ་ན་གཏམ་དུ་གྲགས་སོ།།
བྱ་རྒྱུད་རིགས་གསུམ་གྱི་ནང་ནས་པདྨའི་རིགས་ཐུགས་རྗེ་ཆེན་པོའི་ཆོས་སྐོར་
རྣམས་གསལ་བར་བྱེད་པ་ལ། སློབ་དཔོན་ཀླུ་སྒྲུབ་ཀྱིས་ཐུགས་རྗེ་ཆེན་པོ་ཕྱག་སྟོང་
སྤྱན་སྟོང་གི་སྒྲུབ་ཐབས་མཛད། སློབ་དཔོན་ཙནྡྲ་གོ་མི་ནི་ཐུགས་རྗེ་ཆེན་པོ་དང་ནམ་
ཡང་འབྲལ་བ་མེད་ཅིང་བྱ་བ་ཅི་མཛད་ཐུགས་རྗེ་ཆེན་པོ་ཉིད་ལ་ཞུས་ནས་མཛད་ཅིང་།
ཆོས་སྐོར་ཡང་མང་དུ་མཛད་དོ། །དགེ་སློང་མ་དཔལ་མོ་ནི་ཐུགས་རྗེ་ཆེན་པོ་དངོས་
སུ་ཞལ་གཟིགས་ཤིང་། ་ །ཐུགས་རྗེ་ཆེན་པོའི་ཆོས་སྐོར་སྤེལ་བ་ལ་རྒྱ་བོད་ཐམས་
ཅད་དུ་འཕྲིན་ལས་ཀྱི་ཁྱབ་གདལ་ཤིན་ཏུ་ཆེ་བ་ཞིག་སྟེ། འདི་དག་གི་ཚུལ་ཞིབ་པར་
ནི་འོག་ཏུ་འཆད་དོ།།



86 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ཐབས།
ཝསྨྲས་པ། སྟོབས་བཅུ་མངའ་བ་འཇིག་རྟེན་སྒྲོན་མ་ནི། །བགྲང་ཡས་བྱོན་ཀྱང་
རང་རང་གདུལ་བྱའི་ཚོགས། །བཏུལ་ནས་ཞིང་ཁམས་དག་པ་གཞན་དུ་གཤེགས།
།བདག་དང་བདག་འདྲའི་སྙིགས་དུས་འགྲོ་རྣམས་ལུས། །རྣམ་འདྲེན་སྟོང་གིས་
ཞིང་འདི་བཟུང་གྱུར་ཀྱང་། །གདུག་རྩུབ་དུ་ནག་འཁྲིགས་པའི་སྙིགས་མའི་མེས།
།སྐྲག་ནས་ཞིང་དང་གདུལ་བྱ་དག་པའི་ཚོགས། །བཟུང་ནས་རྩོད་དུས་འགྲོ་འདི་
ཡལ་བར་བོར། །སྙིང་སྟོབས་ཕུལ་ཕྱིན་ཤཱཀྱའི་རྒྱལ་པོ་ཡིས། །མགོ་མེད་སྙིགས་
མའི་མེ་ནང་གནས་པ་རྣམས། །ཐུགས་བརྩེས་མ་བཟོད་མི་མཇེད་ཞིང་འདིར་བྱོན།
།བརྒྱད་ཁྲི་བཞི་སྟོང་དམ་ཆོས་ཆར་དུ་ཕ་ །ཁྱད་པར་རྒྱལ་བ་ཀུན་གྱི་གསང་
བའི་མཛོད། །བསྐལ་མང་སྟོང་དུ་མཐོང་དང་ཐོས་དཀའ་བ། །གསང་ཆེན་རྒྱུད་སྡེ་
བཞི་ཡི་སྒོ་ཕྱེ་ནས། །སྐུ་གསུམ་གཞལ་མེད་ཁང་དུ་འགྲོ་རྣམས་བོས། །རྒྱལ་བ་ཀུན་
གྱི་ནང་ན་པད་དཀར་ལྟར། །རབ་བསྔགས་མགོན་པོ་མཆོག་དེའི་བསྟན་པ་དང་།
།མཇལ་ཡང་ད་དུང་འཁོར་བར་མངོན་དགའ་བ། །ཀྱེ་མ་བདག་སྙིང་ལྕགས་ཀྱི་
གང་བུའམ་ཅི། །ས་གསུམ་བླ་མའི་ལེགས་བཤད་ཉིན་བྱེད་ལས། །ཆོས་ལྟར་
བཅོས་པའི་མེ་ཁྱེར་འོད་གསལ་ཞེས། །མངོན་རློམ་བྱེད་པས་ས་ཡི་ཐ་གྲུ་ཁྱབ།
།ཀྱེ་མ་ཀྱེ་ཧུད་འགྲོ་འདི་ཅི་ཙམ་བླུན། །ཐུབ་གསུང་རྣམ་དག་མ་དྲོས་མཚོ་ཆེན་ལས།
།གློ་བུར་བཅོས་མ་བ་ཚུའི་ཁྲོན་པ་ཉིད། །གཙང་ཞིང་བཟང་བར་རློམ་པ་མང་དུ་སྣང་།
།བདག་ཅག་སྙིགས་མའི་སྤྱོད་འདི་ཡི་རེ་མུག །སྙིགས་དུས་འགྲོ་བའི་མགོན་གཅིག་
ཟས་གཙང་སྲས། །བདག་ལ་ཁྱོད་ལས་རེ་ས་གཞན་མེད་པས། །དེང་ནས་བཟུང་
སྟེ་གནས་སྐབས་ཅིར་གྱུར་ཀྱང་། །མགོན་པོ་ཁྱོད་ཀྱིས་ཐུགས་རྗེས་མ་བཏང་ཞིག
།ནམ་མཇུག་ཆད་ཀའི་བུང་བ་ཇི་བཞིན་དུ། །ཚེ་ལྷག་ཡུད་ཙམ་འདི་ལ་དོན་མེད་པའི།
།བྱ་བྱེད་གཡེང་བ་བོར་ནས་རྩེ་གཅིག་ཏུ། །ཐུབ་གསུང་སྒྲུབ་པ་སྙིང་པོར་བྱེད་པར་ཤོག



.….….
སྐབས་དང་པོ། 87
།འགྲོ་བའི་བློ་མུན་སེལ་བའི་འོད་གཅིག་པུ། །ཐུབ་དབང་བསྟན་པའི་སྒྲོན་མེ་འཛིན་པ་
ལ། །རྒྱལ་ཚབ་མི་ཕམ་མགོན་དང་འཇམ་པའི་དབྱངས། །ཀླུ་སྒྲུབ་ཐོགས་མེད་ལྟ་བུར་
བདག་གྱུར་ཅིག །ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་
རྒྱུད་ཀྱི་དོན་གསལ་མཁས་པའི་དགའ་སྟོན་ཞེས་བྱ་བ་ལས། ཐུབ་པས་ཇི་ལྟར་གསུངས་
ཚུལ་དང་། འཕགས་ཡུལ་དུ་ཇི་ལྟར་དར་ཚུལ་བཤད་པའི་སྐབས་ཏེ་དང་པོའོ།། །



. .܇܇



.….….
སྐབས་གཉིས་པ།
ܒ
ས་ཐམས་
སྤྱིར་བོད་ཡུལ་དུ་ཆོས་དར་ཚུལ།
༄༅། །རྗེ་བཙུན་བླ་མ་དམ་པ་ཐུགས་རྗེ་ཅན་རྣམས་ཀྱི་ཞབས་ལ་དུས་ཐམ
ཅད་དུ་གུས་པས་ཕྱག་འཚལ་ལོ། །གཉིས་པ་བོད་ཡུལ་དུ་ཇི་ལྟར་དར་ཚུལ་ལ།
སྤྱིར་ཆོས་དར་ཚུལ་དང་། ཁྱད་པར་ཐུགས་རྗེ་ཆེན་པོའི་ཆོས་སྐོར་རྣམས་ལོ་པཎ་
གང་དང་གང་གིས་བསྒྱུར་བའི་ཚུལ་བཤད་པའོ། །དང་པོ་ལ། བོད་ཡུལ་འདིར་
མིའི་འགྲོ་བ་ཐོག་མར་ཇི་ལྟར་ཆགས་པའི་ཚུལ་ནི། ཐུགས་རྗེ་ཆེན་པོའི་སྤྲུལ་པ་
སྤྲེའུ་བྱང་ཆུབ་སེམས་དཔའ་དང་། བྲག་སྲིན་མོ་གཉིས་འདུས་པ་ལས་མིའི་འགྲོ་བ་
འཕེལ་བར་རྒྱལ་པོ་བཀའ་འབུམ་ལས་བཤད་ཅིང་། ལྷ་ལས་ཕུལ་བྱུང་གི་བསྟོད་
པའི་འགྲེལ་པ་སློབ་དཔོན་ཤེས་རབ་གོ་ཆས་མཛད་པ་ལས། སྐྱ་སེང་བུ་ལྔ་དང་།
དགྲ་ངན་དཔུང་ཚོགས་བཅུ་གཉིས་འཐབ་པའི་དུས་སུ་རྒྱལ་པོ་རུ་པ་ཏི་ཞེས་བྱ་བ་དམག་
སྟོང་ཕྲག་དང་བཅས་པ་ཞིག་གཡུལ་ཕམ་ནས། བུད་མེད་ཀྱི་ཆ་ལུགས་སུ་བྱས་ཏེ།
རི་གངས་ཅན་གྱི་གསེབ་ཏུ་བྲོས་ཏེ་གནས་པ་ལས་རིགས་མང་དུ་འཕེལ་ཞིང་བོད་ཅེས་
བྱ་བའི་མིང་དུ་ཆགས་པར་བཤད་ཅིང་།།
དེ་བཞིན་དུ་བརྒྱ་ལྔ་བཅུ་པའི་འགྲེལ་པ་ལས་ཀྱང་། སྔོན་རྩོད་ལྡན་གྱི་ཐོག་མའི་
དུས་སུ་རྒྱལ་པོ་ཞིག་གཡུལ་ཕམ་ནས་དཔུང་དང་བཅས་པ་བྱང་ཕྱོགས་སུ་བྲོས་པ་
ལས་རིགས་མང་དུ་འཕེལ་བར་བཤད་པའང་གོང་དུ་བཤད་པ་དང་མཐུན་ནམ་སྙམ་



.….….
90 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
མོ། །དེ་ལྟར་མིའི་འགྲོ་བ་མང་དུ་འཕེལ་ཏེ། སྟོད་མངའ་རིས་སྐོར་གསུམ། བར་
དབུས་གཙང་རུ་བཞི། སྨད་མདོ་ཁམས་སྒང་དྲུག་རྣམས་སུ་མིའི་འགྲོ་བས་ཁྱབ་ཅིང་།
ཐམས་ཅད་ཀྱང་གདོང་དམར་ཞིང་མི་སྡུག་པ། གདུག་རྩུབ་ཆེ་བ། མ་རུངས་པ།
ཆོས་ཀྱི་སྒྲ་ཙམ་ཡང་མི་གྲག་པར་སྲོག་གཅོད་ལ་སོགས་པ་མི་དགེ་བའི་ལས་འབའ་ཞིག་
སྤྱོད་ཅིང་། གཅན་གཟན་དང་སྲིན་པོའི་ཁྱུ་ལྟར་དུ་གནས་པ་ན། འཕགས་པ་ཐུགས་
རྗེ་ཆེན་པོས་སྤྲུལ་པ་སྣ་ཚོགས་བསྐྱེད་ཅིང་འབྲུ་ལ་སོགས་པའི་ཉེ་བར་སྤྱོད་པ་རྣམས་
ཀྱང་མང་དུ་འབྱུང་བར་བྱིན་གྱིས་བརླབས། སྤྲུལ་པ་མང་པོས་སེམས་ཅན་དེ་དག་གི་
སྒོ་གསུམ་གྱི་ཉེས་སྤྱོད་རྣམས་ཐབས་ཀྱིས་བཀག །དགེ་བ་བཅུའི་ལས་རྣམས་ལ་རིམ་
གྱིས་འཁྲིད་པས་སྒོ་གསུམ་གྱི་ཉེས་སྤྱོད་རྣམས་ངང་
ངང་གིས་ཞི། བཞིན་གྱི་མདངས་བཟང་
ཞིང་ངང་རྒྱུད་འཇམ་པ་སོགས་ཕལ་ཆེར་ལུས་རྟེན་བཟང་པོར་གྱུར།།
དེ་ནས་བོད་སྤྱི་ལ་དབང་བའི་རྒྱལ་པོ་མེད་པས་སྡེ་སྡེར་ཆད་ནས་རྒྱལ་ཕྲན་སིལ་
མ་བཅུ་གཉིས་སུ་གྱུར་པ་ན་ཕན་ཚུན་མི་མཐུན་ཞིང་འཁྲུག་ལོང་འབའ་ཞིག་གིས་དུས་
འདའ། རྒྱ་གར་དང༌། རྒྱ་ནག་དང་། ཧོར་གྱི་རྒྱལ་པོ་ལ་སོགས་པས་ཕྱོགས་མཐའ་
དག་ནས་གནོད་པ་བྱེད། ཤིན་ཏུ་སྡུག་བསྔལ་བ་ལྷ་མ་ཡིན་གྱི་འཇིག་རྟེན་ལྟར་
གནས་པ་ན། འཇམ་དཔལ་རྩ་རྒྱུད་ལས། དེ་བཞིན་གཤེགས་པའི་བསྟན་འདི་ལ།
།རྣམ་པ་སྣ་ཚོགས་བྱ་བ་བྱེད། །བྱང་གི་ཕྱོགས་ལ་བརྟེན་ནས་ནི། །དེ་ཡི་ཚེ་
ན་འབྱུང་བར་འགྱུར། །ལྷ་ལྡན་ཡུལ་ཞེས་བྱ་བ་ཡི། །གངས་ཅན་རི་ཡི་ནང་
གནས་པའི། །རྒྱལ་པོ་མི་ཡི་ལྷ་ཞེས་བྱ། །ལི་ཙ་བྱི་རྣམས་རིགས་སུ་བྱུང་།
།དེ་ཡང་སྔགས་ཀྱི་དོན་གྲུབ་སྟེ། །ལོངས་སྤྱོད་ཆེ་དང་ལྡན་པར་འགྱུར། །རིག་པ་
ལོངས་སྤྱོད་ལྡན་ཞེས་བྱ། །མི་ཡི་བདག་པོས་དེ་ཡང་འགྲུབ། །ལོ་ནི་བརྒྱད་ཅུར་
རྒྱལ་སྲིད་བྱས། །དེས་ནི་རྐུན་མ་རྣམ་པར་སྤངས། །རྒྱལ་པོ་དེས་ནི་སྲོག་གཅོད་



.….….
སྐབས་གཉིས་པ། 91
སྤངས། །དེས་ནི་སྔགས་ཀྱང་མྱུར་གྲུབ་སྟེ། །ཞི་དང་རྒྱས་དང་གསིལ་བྱེད་པའོ།
།འཇིག་རྟེན་སྒྲོན་མ་ཞེས་གྲགས་དང་། །ལྷ་མོ་གོས་དཀར་མ་དང་ནི། །དཀར་མོ་
ཆེན་མོ་གཞན་ཕན་བརྩོན། །རྟག་ཏུ་ཡིད་ནི་མི་སྐྱོ་བའི། །དེ་ལ་སོགས་པ་གསུངས་
པ་ཡི། །དེ་བཞིན་རྒྱལ་པོ་མང་པོ་ནི། །རྣམ་པ་དུ་མ་མང་པོ་དག །ཁ་དོག་སྣ་ཚོགས་
སྣ་ཚོགས་གཟུགས། །ཁ་བ་ཅན་ནས་ཀླ་ཀློའི་རྒྱལ། །དེ་ཡང་སྟོན་པ་མཆོད་བྱེད་པའོ།
།ཁྱུ་མཆོག་ཁྱུ་མཆོག་བཟང་པོ་དང་། །ས་འོག་དེ་བཞིན་ས་འོག་བཟང་། །དེ་བཞིན་ཕ་
རོལ་གནོན་ཉིད་དང་། །རྐང་པའི་འགྲོས་ཞེས་བསྟན་པ་ཡིན། །ས་སྲུང་དང་ནི་བེའུ་
དང་། །འོད་ལྡན་ཉིད་ནི་ཕྱི་མ་ཡིན། །ཐ་མར་ཆར་རྒྱལ་ངང་ཚུལ་ཏེ། །ཀླ་ཀློ་རྣམ་
པ་སྣ་ཚོགས་ཡིན། །དེ་འོག་ལུས་ནི་ནམ་ཞིག་ཅིང་། །ཕྱི་རོལ་སྐྱེ་དགུས་ཉེ་བར་སྤྱོད།
།ཅེས་དང་།།
བཀའ་གདམས་གླེགས་བམ་ལས། སྤྱིར་སེམས་ཅན་རྣམས་ཀྱི་མགོན་པོ་
ཡིན། །སྒོས་གངས་རིའི་ཁྲོད་དུ་རྒྱལ་སྲིད་སྐྱོང་། །ཞེས་དང་། བོད་ནི་རྒྱལ་
པོ་དག་ལ་ཚད་མར་འཛིན། །མི་དབང་མཛོད་ལ་བོད་ཁམས་བདེ་བར་སྐྱོངས།
།ཞེས་སོགས་ཆེས་གསལ་བར་ལུང་བསྟན་པ་ལྟར། སངས་རྒྱས་ཀྱི་མཐུ་དང་།
འཕགས་མཆོག་ཐུགས་རྗེ་ཆེན་པོའི་སྔོན་གྱི་ཐུགས་བསྐྱེད་སྨོན་ལམ་དང་། རྫུ་འཕྲུལ་
གྱི་ནུས་པ་བསམ་གྱིས་མི་ཁྱབ་པས། ཐོག་མར་བོད་སྤྱི་ལ་དབང་བའི་རྒྱལ་པོ་ཞིག་མེད་
ན་བོད་རྣམས་ཆོས་ཀྱིས་འདུལ་མི་ནུས་པར་གཟིགས་ནས། བོད་ཁམས་སུ་སངས་རྒྱས་
ཀྱི་བསྟན་པ་འཛུགས་ཕྱིར་ཐོག་མར་རྒྱལ་སྲིད་ཇི་ལྟར་མཛད་པ་ནི། སྔོན་གྱི་ཡི་གེ་རྙིང་
པ་དག་ལས་ཀོ་ས་ལའི་རྒྱལ་པོ་གསལ་རྒྱལ་གྱི་རིགས་ཤིག་བོད་དུ་འཁྱར་བར་བཤད་པ་
དང་། ཁ་ཅིག་གཟུགས་ཅན་སྙིང་པོའི་སྲས་སྟོབས་ཆུང་གི་སྲས་ཤིག་འཁྱེར་ཞེས་ཟེར།
ཁ་ཅིག་བང་སའི་རྒྱལ་པོ་འཆར་བྱེད་ཀྱི་བུ་ཞིག་འཁྱར་ཞེས་ཟེར་ཞིང་། རྒྱལ་པོ་བཀའ་



.….….
92 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
འབུམ་སོགས་སུ་ཆོས་རྒྱལ་མྱ་ངན་མེད་ཀྱི་རིགས་ཡིན་པར་བཤད། འཇམ་དཔལ་རྩ་
རྒྱུད་ལས། ལི་ཙ་བྱི་རྣམས་རིགས་སུ་བྱུང་། 'ཞེས་ཤཱཀྱའི་རིགས་ལ་ཤཱཀྱ་ཆེན་པོ་དང་།
ཤཱཀྱ་རི་བྲག་པ་དང་། ཤཱཀྱ་ལི་ཙ་བྱིའི་གསུམ་ལས་ལི་ཙ་བྱའི་རིགས་སུ་ལུང་བསྟན་
ཅིང་། རྒྱལ་པོ་བཀའ་འབུམ་དུ་ཤཱཀྱ་རི་བྲག་པའི་རིགས་ཡིན་པར་བཤད་ལ། ཇི་ལྟར་
ཀྱང་ཤཱཀྱའི་རྒྱུད་དུ་གཏོགས་པའི་རྒྱལ་རིགས་ཤིག་རྒྱ་གར་ནས་རིམ་གྱིས་བོད་ཡུལ་དུ་
སླེབ་སྟེ། ཡར་ལུང་ལྷ་རིའི་རྩེར་སླེབ་པ་ན་བོད་ཀྱི་མི་རྣམས་ཀྱིས་གང་ནས་འོངས།
རིགས་གང་ཡིན་དྲིས་པས་སྐད་མ་ཤེས་པར་གནམ་ལ་འཛུབ་མོ་སྐྱེར་ཏེ་དེ་ནས་འོངས་
ཞེས་བརྡ་བྱས་པ་ན། གནམ་ནས་ཡོང་བའི་བཙན་པོ་ཞིག་འདུག་པས་རང་རེ་རྣམས་
ཀྱི་རྗེ་བོ་ཞུ་ཟེར་ནས། མི་བཞིས་གཉའ་བར་བཏེག་ནས་རྒྱལ་པོར་བསྐུར་བས་རྒྱལ་པོ་
གཉའ་ཁྲི་བཙན་པོ་ཞེས་གྲགས་ཏེ། བོད་ཀྱི་རྒྱལ་རབས་སྔ་ཤོས་དེ་ཡིན་ནོ།།
དེའི་སྲས་དམུ་ཁྲི་བཙན་མོ། དེའི་སྲས་དེང་ཁྲི། དེའི་སྲས་སོ་ཁྲི། དེའི་སྲས་
གདགས་ཁྲི། དེའི་སྲས་སྲི་ཁྲི་བཙན་པོ་དང་བདུན་ལ་གནམ་གྱི་ཁྲི་བདུན་ཟེར་ཞིང་།
ཐ་མ་དེའི་རིང་ལ་རྡོལ་བོན་ད ར་རོ། །དེའི་སྲས་གསུམ་གྱི་བྱ་ཁྲི་ལ་སྤུ་ལྡེ་གུང་
རྒྱལ་ཞེས་བཏགས། དེའི་སྲས་ཨ་ཤོ་ལེགས། དེའི་སྲས་ཨི་ཤོ་ལེགས་ཀྱིས་འཆིང་
བར་སྟག་རྩེ་བརྩིགས་ཏེ། མཁར་སྔ་ཤོས་ཡིན་ནོ། །དེའི་སྲས་དེ་ཤོ་ལེགས།
དེའི་སྲས་གུ་རུབ་ལེགས། དེའི་སྲས་འབྲོང་རྗེ་ལེགས། དེའི་སྲས་ཐོ་ཤོ་ལེགས་ཏེ་
དྲུག་ལ་སའི་ལེགས་དྲུག་ཟེར་རོ། །དེའི་སྲས་རྒྱལ་ཟ་རྣམ་ཟིན་ལྡེ། དེའི་སྲས་ལྡེ་སྣོལ་
གནམ་ནས་བཟུང་སྟེ། ཁྲི་ཐོག་རྗེ་ཐོག་བཙན་གྱི་བར་ཡན་ཆད་རྒྱལ་རབས་ཉི་ཤུ་རྩ་
དྲུག་ན་ལྷ་ཐོ་ཐོ་རི་གཉན་བཙན་བྱོན་ནས་ཕོ་བྲང་ཡམ་བུ་བླ་སྒར་གི་རྩེར་བཞུགས་པ་ན།
ནམ་མཁའ་ནས་ཟ་མ་ཏོག་འོད་ཟེར་འཕྲོ་བ་ཞིག་བབས་པ་ཁ་ཕྱེ་ནས་བལྟས་པས།
མདོ་སྡེ་ཟ་མ་ཏོག་བཀོད་པ་དང་། སྤང་ཀོང་ཕྱག་རྒྱ་པ་དང་། དགེ་བ་བཅུའི་མདོ་དང་།



སྐབས་གཉིས་པ། 93
རྟེན་འབྲེལ་བཅུ་གཉིས་ཀྱི་མདོ་དང་། གསེར་གྱི་མཆོད་རྟེན་གཅིག་རྣམས་བྱུང་བ།
དེའི་ཚེ་བོད་ན་ཡི་གེ་འདྲི་ཀློག་མེད་པས་གང་ཡིན་ངོ་མ་འཕྲོད་ཀྱང་། རྒྱལ་པོའི་
མནལ་ལམ་དུ་བྱིན་རླབས་ཤིན་ཏུ་ཆེ་བ་ཡིན་ཚུལ་དང༌། མི་རབས་ལྔ་ནས་འདིའི་
དོན་ཤེས་པར་འགྱུར་རོ་ཞེས་ལུང་བསྟན་བྱུང་བས་རྒྱལ་པོ་ངོ་མཚར་ཏེ་རིན་པོ་ཆེའི་
ཁྲི་ལ་བཞག་སྟེ། རྒྱལ་པོ་འཁོར་བཅས་ཕྱག་འཚལ། མཚན་མོ་མར་མེ་འབུལ།
ཉིན་རེ་བཞིན་མཆོད་པ་སྣ་ཚོགས་ཀྱིས་མཆོད། མིང་གཉན་པོ་གསང་བ་ཞེས་བཏགས།
བྱ་བ་ཐམས་ཅད་ལ་དེ་མཆོད་ནས་གསོལ་བ་འདེབས། དེའི་མཐུས་རྒྱལ་པོའི་བསམ་
པ་ཐམས་ཅད་འགྲུབ་ཅིང་། དེ་དུས་རྒྱལ་པོས་ལོ་དྲུག་ཅུ་ལོན་པ་ལ་གཉན་པོ་གསང་
བའི་བྱིན་རླབས་ཀྱིས་སླར་གཞོན་ཤ་ཆགས། དགུང་ལོ་བརྒྱ་དང་ཉི་ཤུ་ཐུབ་ཅིང་བོད་
ཁམས་ཐམས་ཅད་ཀྱིས་ཀྱང་གཉན་པོ་གསང་བ་ལ་གསོལ་བ་བཏབ་པས་བདེ་སྐྱིད་
ཆེས་ཆེར་འཕེལ་ལོ།།
དེ་ལ་ནི་དམ་པའི་ཆོས་ཀྱི་དབུ་རྙེ ས་པ་ཞེས་སྔོན་གྱི་མཁས་པ་རྣམས་ལ་
གཏམ་དུ་གྲགས་སོ། །རྒྱལ་པོ་དེ་གཤེགས་ཁར་ཞལ་ཆེམས་སུ། ཁ་བ་ཅན་གྱི་
རྒྱལ་ཁམས་འདིར་ལུས་སེམས་ལ་བདེ་སྡུག་ཅི་བྱུང་ཡང་ངའི་གཉན་པོ་གསང་བ་
འདི་ལ་མཆོད་པ་ཕུལ་ལ་གསོལ་བ་ཐོབ་ཅིག་འདོད་པའི་དོན་ཐམས་ཅད་འགྲུབ་བོ་
གསུངས་ཏེ་གཤེགས། དེའི་སྲས་ཁྲི་གཉན་ཟུང་བཙན། དེའི་སྲས་འབྲོ་གཉན་ལྡེ་རུ།
དེ་ལ་སྲས་དམུས་ལོང་ཞིག་འཁྲུངས་བ་རྒྱལ་སར་སྟོན་ཏེ། གཉན་པོ་གསང་བ་ལ་
མཆོད་ཅིང་གསོལ་བ་བཏབ་པས་སྤྱན་བྱེ་སྟེ། རྒྱབ་རི་ལ་གཉན་འགྲོ་བ་གཟིགས་པས་
སྟག་རི་གཉན་གཟིགས་ཞེས་མཚན་དུ་གྲགས། དེའི་སྲས་གནམ་རི་སྲོང་བཙན་དང་།
བཙུན་མོ་ཚེ་སྤོངས་བཟའ་འབྲི་ཟ་ཐོད་དཀར་ཞེས་བྱ་བ་རྒྱལ་པོ་ཡབ་ཡུམ་དེ་
གཉིས་ལ་སྲས་མཚན་དང་ལྡན་པ་ཞིག་ངོ་མཚར་བའི་ལྟས་བསམ་གྱིས་མི་ཁྱབ་པ་



94 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
དང་བཅས་མེ་མོ་གླང་གི་ལོ་སྐུ་བལྟམས། མཚན་ཁྲི་ལྡེ་སྲོང་བཙན་དུ་བཏགས།
དབུའི་ཐོད་ན་འོད་དཔག་མེད་དངོས་སུ་བཞུགས་པ་དར་ལེ་བརྒན་གྱིས་དཀྲིས།
རྒྱལ་བུ་དེ་ནར་གསོན་ནས་དགུང་ལོ་བཅུ་གསུམ་ལ་བབས་པ་ན་ཡབ་ཡུམ་གཉིས་ལ་
བོད་ཁམས་ཆོས་ཀྱིས་འདུལ་བའི་ཕྱིར་བདག་རྒྱལ་སྲིད་ལ་དབང་བསྐུར་དུ་གསོལ་
ཞེས་གསུངས་པ་ན། ཡབ་ཡུམ་གཉིས་ཀྱིས་ཀྱང་དགྱེས་བཞིན་དུ་རྒྱལ་སྲིད་ལ་བཀོད།
དེའི་ཚེ་སངས་རྒྱས་དང་བྱང་ཆུབ་སེམས་དཔའ་གྲངས་མེད་པ་མདུན་གྱི་ནམ་མཁར་
བྱོན། ལྷ་རྣམས་ཀྱིས་རིན་པོ་ཆེའི་བུམ་པ་སྤོས་ཆུས་གང་བས་དབང་བསྐུར། བཀྲ་ཤིས་
ཀྱི་ཤིས་པ་བརྗོད་ཅིང་མེ་ཏོག་གི་ཆར་བབ་བོ། །དེའི་གནས་ནི་རི་བོ་དགའ་ལྡན་གྱི་རི་
འདི་ཡིན་པར་གསུང་། དེ་མ་ཐག་མཐའི་རྒྱལ་ཕྲན་ཐམས་ཅད་ཀྱང་དབང་དུ་འདུས།
འཕྲིན་ཡིག་དང་སྐྱེས་འབུལ། དེ་སྔོན་བོད་ལ་ཡི་གེ་མེད་པས་ཐོན་མི་སམ་བྷོ་ཊ་འཁོར་
བཅུ་དྲུག་དང་བཅས་པ་ཡི་གེ་སློབ་ཏུ་བཏང་བས་པཎྜིཏ་ལྷའི་རིག་པ་སེང་གེ་ལ་སྒྲ་
བསླབས་ཏེ། བོད་ཀྱི་སྐད་དང་བསྟུན་ནས་གསལ་བྱེད་སུམ་ཅུ། མ་ལི་བཞིར་བསྡུས་
ཏེ་གཟུགས་ཁ་ཆེའི་ཡི་གེ་དང་བསྟུན་ནས་ལྷ་སའི་སྐུ་ཁར་མ་རུར་བཅོས་ནས་ཡི་གེ་དང་
སྒྲའི་བསྟན་བཅོས་བརྒྱད་མཛད། རྒྱལ་པོས་ལོ་བཞིར་མཚམས་བཅད་དེ་བསྤབས་སོ།
།མདོ་ན་མེ་ཏོག་བཀོད་པ་དང་། སྤང་ཀོང་དང་། །མདོ་སྡེ་དཀོན་མཆོག་སྤྲིན་ལ་
སོགས་པ་བསྒྱུར་རོ།།
དེ་ནས་བོད་ཁམས་ཆོས་ལ་འཛུད་ཕྱིར་དགེ་བ་བཅུའི་མདོ་ལ་བརྟེན་ནས་
ཁྲིམས་བཅས་ཏེ། ང་ནི་ཆོས་སྐྱོང་བའི་རྒྱལ་པོ་ཡིན་པས་བོད་ཁམས་ཐམས་ཅད་
དགེ་བ་ལ་འགོད་པར་བྱའོ། །ཆོས་ཁྲིམས་མེད་ན་མི་དགེ་བའི་དབང་དུ་གྱུར་ནས་
སྡུག་བསྔལ་གྱི་རྒྱུ་འབའ་ཞིག་ལ་སྤྱད་པས་འབྲས་བུ་ངན་སོང་གསུམ་དུ་སྐྱེ་བར་འགྱུར་
རོ། །མི་དགེ་བ་བཅུ་སྤོངས་ཤིག གལ་ཏེ་མི་དགེ་བཅུ་སྤྱད་ན་ཆད་པས་བཅད་དོ།



སྐབས་གཉིས་པ། 95
།བསད་ན་ནི་སྟོང་བདས་སོ། །བརྐུས་ན་ནི་བརྒྱད་འཇལ་ངོས་དགུ་འདོད་དོ་ཞེས་
སོགས་བཀའ་ཁྲིམས་དམ་དུ་བཅས་པ་ན་མཚན་སྲོང་བཙན་སྒམ་པོར་གྲགས་སོ།
།དེ་ནས་རྒྱལ་པོའི་ཐུགས་ལ་བོད་རྣམས་ཆོས་ལ་འཛུད་པ་ལ་ཡི་དམ་གྱི་ལྷ་ཞིག་
བཞེང་དགོས་པར་དགོངས་ནས་ཐུགས་བསམ་མཛད་པ་ན། ནམ་མཁའ་ནས་ལྷའི་
བུས་རྒྱལ་པོ་ཁྱོད་ཀྱི་ཡི་དམ་གྱི་ལྷ་རྒྱ་གར་སིང་ག་ལིང་གླིང་གི་བྱེ་མའི་གསེབ་ན་ཡོད་
དོ་ཞེས་ལུང་བསྟན་ནོ། །དེ་ལེན་པ་ལ་སྤྲུལ་པ་ཞིག་དགོས་པར་དགོངས་ནས། དགེ་
སློང་མ་ཏི་ཤྲཱི་ལ་ཞེས་བྱ་བ་སྤྲུལ་ཏེ་བཏང་ངོ༌།།
སྤྲུལ་པའི་དགེ་སློང་དེས་གྲོང་ཁྱེར་ཤིང་ཐགས་ཅན་དུ་བྱོན་ནས། གྲོང་ཁྱེར་
དེའི་རྒྱལ་པོ་འཁོར་དང་བཅས་པ་ཡང་རྫུ་འཕྲུལ་གྱི་སྒོ་ནས་དད་པར་བྱས། ཡུལ་དེར་
སངས་རྒྱས་ཀྱི་བསྟན་པ་རྒྱ་ཆེར་སྤེལ། དེ་ནས་སྤྲུལ་པའི་དགེ་སློང་འཁོར་མང་པོ་
དང་བཅས་ལྷོ་ཕྱོགས་སིང་ག་ལའི་གླིང་དུ་ཕྱིན་པ་དང་། སིང་ག་ལའི་བྱེ་མའི་ཐང་
ལ་གླང་པོ་ཆེ་ཉལ་བའི་འོག་ནས་བརྐོས་པས་ཙནྡན་སྦྲུལ་གྱི་སྙིང་པོའི་སྡོང་པོ་བྱུང་ངོ༌།
།དེ་གཤེགས་པའི་ནང་ནས་ཐུགས་རྗེ་ཆེན་པོའི་སྐུ་ཁྲུ་གང་པ་ཞལ་བཅུ་གཅིག་ཕྱག་བཅུ་
ཡོད་པ། བན་དྷུ་ཛི་ཀའི་མདོག་ལྟར་ཤིན་ཏུ་དམར་བ་མཚན་དང་དཔེ་བྱད་དང་ལྡན་པ།
དྲི་ཞིམ་པ། འོད་ཟེར་ཀུན་ནས་འཕྲོ་བ་ཞིག་བྱུང་བ་དེ་དགེ་སློང་གིས་ཕྱག་ཏུ་བསྣམས་
ཏེ། ཤིང་རྣམས་རྒྱལ་པོ་ལ་གནང་ངོ་། །དེ་ནས་ལྷོ་ཕྱོགས་རི་བོ་པོ་ཏ་ལར་བྱོན་པ་
དང་། དེ་ན་མཚན་མོ་ཟླ་བའི་འོད་ལ་མེ་ཏོག་འཆར་བའི་ཙན་དན་གྱི་སྡོང་པོ་ཞིག་ཡོད་
པ་འདི་ཙན་དན་གོར་ཤི་ཤའོ་གསུངས་ནས། དེ་བཅད་པའི་རྩ་བ་ལ་མཆོད་རྟེན་གཅིག་
བསྲུབས་ཏེ། གཞན་རྣམས་རྒྱལ་པོ་ལ་གནང་ངོ་།།
རྒྱ་མཚོའི་གླིང་གི་འཇིག་མ་རེའི་རྩེ་ནའང་སྤྲུལ་པའི་སྐུ་མང་པོ་བཞུགས་པ་
གཟིགས་ནས་འཇག་མ་ཕོན་གཅིག་ཀྱང་ཕྱག་ཏུ་བསྣམས་སོ། །མཆོད་རྟེན་པདྨའི་



96 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ང་དུ་བསྣམས་ཏེ་
འཁོར་ལོ་ནས་སངས་རྒྱས་བཞིའི་རིང་བསྲེལ་སྤྱན་དྲངས། དེ་ནས་མ་ག་དྷར་བྱོན་
པ་ན་ལྷ་རྣམས་ཀྱིས་བྱང་ཆུབ་ཀྱི་ཤིང་གི་ཡལ་ག་མང་དུ་ཕུལ་བ་རྣམས་ལ་མཆོད་
རྟེན་བསྲུབས། གནས་ཆེན་བརྒྱད་ཀྱི་ས་དང་། ཆུ་ཀླུང་གང་གཱའི་བྱེ་མ་ལ་དེ་བཞིན་
གཤེགས་པའི་སྐུ་མང་པོ་བཞུགས་པ་གཟིགས་པ པས་ས་དང་བྱེ་མ་མང
རྫུ་འཕྲུལ་གྱིས་བོད་ཡུལ་དུ་བྱོན་ནས་སྲོང་བཙན་སྒམ་པོ་ལ་ཕུལ་བས་རབ་ཏུ་དགྱེས།
དེ་ནས་ཆོས་རྒྱལ་སྲོང་བཙན་སྒམ་པོས་མཆོད་གནས་དེ་རྣམས་སྤྱན་དྲངས་ནས་ཕོ་
བྲང་དམར་པོ་རིར་བྱོན་པ་ན། ཡར་འཕྲང་གི་བྲག་བྱ་ཁྱུང་གི་གཤོག་པ་འདྲ་བའི་
མདུན་དུ་སྐུ་ཁྲུས་མཛད་པ་དང་། ཆུ་ནང་དུ་འོད་ཟེར་སྣ་ལྔ་ཤར་བ་ན་འདི་ཅི་ལགས་
ཞུས་པས། ཁོ་བོ་སྐུ་བལྟམས་པ་དང་དུས་གཅིག་ཏུ་ཡར་འཕྲང་གི་བྲག་ལ་གསུང་གི་
སྙིང་པོ་ཡི་གེ་དྲུག་པ་དང་། མར་འཕྲང་གི་བྲག་ལ་ཐུགས་ཀྱི་སྙིང་པོ་ཤེལ་གྱི་མཆོད་
རྟེན་གཅིག་རང་བྱུང་དུ་བྱུང་སྟེ། འདི་གསུང་གི་སྙིང་པོ་ཡི་གེ་དྲུག་པའི་གཟུགས་
བརྙན་གྱི་འོད་ཡིན་ནོ།།
སྐུའི་ངོ་བོ་ནི་ང་ཉིད་ཡིན་ནོ་ཞེས་གསུང་། དེ་ནས་ཕོ་བྲང་དམར་པོ་རིར་
བཞུགས་ཏེ་ངས་ཁ་བ་ཅན་པའི་མི་རྣམས་ལྷའི་བདེ་བ་དང་། ཉན་རང་གི་བདེ་བ་ལ་
བཀོད་ཀྱང་དོན་ཆེན་པོར་མི་འགྱུར་བས་བླ་ན་མེད་པའི་བྱང་ཆུབ་ལ་འགོད་དགོས།
དེ་ལ་ཐེག་པ་ཆེན་པོའི་ཆོས་དར་བར་བྱ་སྙམ་ནས། ཙན་དན་སྦྲུལ་གྱི་སྙིང་པོའི་སྐུ་ལ་
མཆོད་དེ་གསོལ་བ་བཏབ་པ་ན། ཙན་དན་གྱི་སྐུས་གསུང་ཕྱུང་སྟེ། རྒྱལ་པོ་ཆེན་པོ་
དེ་ལྟར་ན་ཁྱོད་ཀྱིས་ངའི་སྐུ་གཅིག་བཞེངས་ཤིག་གསུངས་སོ། །རྒྱལ་པོའི་ཐུགས་ལ་
ལྡེར་བཟོ་ལ་དགོས་པའི་རྫས་རྣམས་བསགས་ནས་སྲོག་ཤིང་ནི་བྱང་ཆུབ་ཤིང་ལ་བྱ།
རུ་ཤིང་ནི་ཙན་དན་གོར་ཤི་ཤ་ལ་བྱ། རྩིབས་མ་ནི་རྒྱ་མཚོའི་འཇག་མ་ལ་བྱ།
སྐུ་ཤ་ནི་གནས་ཆེན་བརྒྱད་ཀྱི་ས་དང་ཆུ་ཀླུང་ནེ་རཉྫ་ནའི་བྱེ་མ་དང་། ཙན་དན་



སྐབས་གཉིས་པ། 97
གཉིས་བརྡར་བའི་ཕྱེ་མ་རྣམས་བ་དཀར་མོའི་འོ་མས་སྦྲུས་པའི་འཇིམ་པ་ལ་བྱ།
ནང་རྫོངས་ནི་མཆོད་རྟེན་གསུམ་དང༌། སངས་རྒྱས་བཞིའི་རིང་བསྲེལ་ལ་བྱ།
ཙན་དན་སྦྲུལ་གྱི་སྙིང་པོའི་སྐུ་འདི་ཉིད་ཐུགས་ཁར་ཡེ་ཤེས་སེམས་དཔའི་ཚུལ་དུ་
བཞུགས་པ་ཞིག་བྱའོ་སྙམ་དུ་ཐུགས་ལ་འཁྲུངས། དེའི་ནང་པར་ཙན་དན་སྤྲུལ་གྱི་
སྙིང་པོའི་སྤྱན་རས་གཟིགས་ཀྱི་སྐུ་ཅི་འདྲ་བ་དེ་འདྲ་བ་ཞིག་ཆ་རྐྱེན་དེ་དག་ལས་རང་
འཁྲུངས་སུ་བྱུང་སྟེ་འདུག་པ་གཟིགས་སོ།།
དེ་ཡང་སྐུ་མདོག་དཀར་པོ། ཞབས་མཉམ་པར་བཞེངས་པ། ཞལ་བཅུ་གཅིག་པ།
རྩ་བའི་ཞལ་གསུམ་འཛུམ་པ་དང་ལྡན་པ། དེའི་སྟེང་མ་གསུམ་རབ་ཏུ་བཞད་པ། དེའི་
སྟེང་མ་གཉིས་ཅུང་ཟད་ཁྲོས་པ། དེའི་སྟེང་མ་གཉིས་ཤིན་ཏུ་ཁྲོས་པ། སྟེང་མ་གཅིག་
ཨ་མི་དེ་བའི་ཞལ་གཙུག་ཏོར་དང་བཅས་པའོ། །ཕྱག་དངཔོ་གཉིས་ཐུགས་ཁར་ཐལ་
མོ་སྦྱར་བ། དེ་འོག་གཉིས་གཡས་འཕྲེང་བ་དང་གཡོན་པདྨ། དེ་འོག་གཉིས་གཡས་
འཁོར་ལོ་དང་། གཡོན་རིལ་བ་སྤྱི་བླུགས་། དེ་འོག་གཉིས་གཡས་མཆོག་སྦྱིན་དང་།
གཡོན་དཔག་བསམ་གྱི་ཤིང་། ཐ་མ་གཉིས་གཡས་སྤྲུལ་པའི་སྐུ་ཤཱཀྱ་ཐུབ་པ་དང་།
གཡོན་མདའ་གཞུ་བསྣམས་པ། ཨ་མི་དེ་བ་མན་ཆད་རྒྱལ་པོ་ཉིད་ཀྱི་སྐུ་དང་ཆུ་
ཞེང་གབ་པར་འདུག་པས་ངོ་མཚར་སྐྱེས། རྒྱལ་པོའི་ཐུགས་ལ་ཙན་དན་གྱི་སྐུ་ཡེ་
ཤེས་སེམས་དཔའི་ཚུལ་དུ་བཞུགས་ན་ཅི་མ་རུང་སྙམ་མ་ཐག་ཏུ་སྐུ་དེས་དར་ཤམ་
པུས་གོང་དུ་བརྗེས་ནས་ཞབས་གཡས་བསྐུམས་པ་ནས་འོད་བྱུང་བས། ཙན་དན་
གྱི་སྐུ་དེ་ཞབས་གཡས་པའི་མཐིལ་ནས་ཡར་སྤྱན་དྲངས་ཏེ་ཐུགས་ཁར་ཐིམ་མོ།
།དེ་ནས་རྒྱལ་པོས་འཇིག་རྟེན་དང་སྒོ་བསྟུན་ཏེ་ཁབ་བཞེས་པར་དགོངས་ནས།
ཐུགས་རྗེ་ཆེན་པོ་རང་བྱུང་ལ་མཆོད་ཅིང་བསྟོད་དེ་གསོལ་བ་བཏབ་པས། ཐུགས་ཁ་
ནས་འོད་ཟེར་གཉིས་སྤྲོས་ཏེ། གཅིག་བལ་ཡུལ་དང་། གཅིག་རྒྱ་ནག་ཏུ་སོང་ངོ་།།



98 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
བལ་ཡུལ་དུ་སོང་བ་དེ་ལ་གཟིགས་པས་བལ་པོའི་རྒྱལ་པོ་འོད་ཟེར་གོ་ཆ་ཞེས་
བྱ་བ་ལ། བུ་མོ་ལྷ་གཅིག་ཁྲི་བཙུན་ཞེས་བྱ་བ་ལོ་བཅུ་དྲུག་ལོན་པ་ན་ཚོད་དར་ལ་
བབ་པ་མཚན་དང་དཔེ་བྱད་དུ་ལྡན་པ། དཀར་ལ་དམར་བའི་མདངས་ཆགས་པ།
ལྷ་མོ་ཁྲོ་གཉེར་ཅན་གྱི་སྤྲུལ་པ་རིག་གནས་མཐའ་དག་དང་རིན་པོ་ཆེའི་བང་མཛོད་ལ་
མངའ་བརྙེས་པ་ཞིག་འདུག་པར་གཟིགས་སོ། །རྒྱ་ནག་ཏུ་སོང་བ་དེ་ལ་གཟིགས་པས་
རྒྱའི་རྒྱལ་པོ་ཐི་ཟུང་ཞེས་བྱ་བ་ལ། བུ་མོ་ལྷ་གཅིག་ཀོང་ཇོ་ཞེས་བྱ་བ་ལོ་བཅུ་དྲུག་ལོན་
པའི་ན་ཚོད་མཚན་དང་དཔེ་བྱད་དུ་ལྡན་པ་སྐུ་མདོག་སྔོ་བསངས་ལྷ་མོ་སྒྲོལ་མའི་སྤྲུལ་པ།
ལུང་དང་རིགས་པའི་བསྟན་བཅོས་མཐའ་དག་ལ་མངའ་བརྙེས་ཤིང་། རིན་པོ་ཆེ་སྣ་
ཚོགས་ཀྱི་བང་མཛོད་དང་ལྡན་པ་ཞིག་འདུག་པར་གཟིགས་སོ།།
དེ་ནས་རྒྱལ་པོས་བློན་པོ་རྣམས་ལ་བཙུན་མོ་དེ་གཉིས་གདན་འདྲེན་པར་
བསྐུལ་བས། བློན་པོ་འགར་གྱིས་གཙོས་རྟ་པ་བརྒྱས་རིན་པོ་ཆེའི་སྐྱེས་མང་པོ་དང་།
རྒྱལ་པོའི་བཀའ་ཤོག་གི་སྒྲོམ་བུ་ཁྱེར་ནས་བལ་ཡུལ་དུ་ཕྱིན་ཏེ། ཆོས་ཀྱི་རྒྱལ་པོ་འོད་
ཟེར་གོ་ཆ་ལ་རྒྱུ་མཚན་གསོལ་པས། རྒྱལ་པོ་འོད་ཟེར་གོ་ཆས་ཀྱང་དགྱེས་བཞིན་དུ་
འབུལ་བར་ཁས་བླངས་ནས། ཁྲི་བཙུན་གྱིས་ལྷ་མི་བསྐྱོད་རྡོ་རྗེ་དང་། བྱམས་པ་ཆོས་
འཁོར་མ། ཙན་དན་གྱི་སྒྲོལ་མ་གསུང་འབྱོན་རྣམས་དང་། གཞན་ཡང་ནོར་སྐལ་མང་
དུ་ཡབ་ལ་ཞུས་ནས་ཕེབས་ཁར་ཡབ་ཀྱིས། སྔོན་ཆད་བུ་མོས་ཕ་ཡུལ་བཟུང་བ་མེད།
།དེ་ཕྱིར་བུ་མོ་བོད་ཡུལ་དབུས་སུ་སོང་། །སྤྲུལ་པའི་རྒྱལ་པོའི་ཐུགས་བཟུང་མཉེས་
བྱས་ཏེ། །འཇིག་རྟེན་ཆོས་ལུགས་བཟང་པོ་དར་བར་གྱིས། །རྗེ་ཡི་ཕོ་བྲང་སྐུ་མཁར་
བཙན་པོ་རྩིགས། །ལྷ་ཁང་སྐུ་གཟུགས་དམ་ཆོས་རྒྱ་ཆེར་བཞེངས། །སངས་རྒྱས་ཆོས་
དང་འཕགས་པའི་དགེ་འདུན་མཆོད། །བཟང་པོ་རྣམས་ལ་རྗེ་བཞིན་བཀུར་བྱ་ཞིང་།
།དམན་པ་རྣམས་ལ་མ་བཞིན་བརྩེ་བར་བྱ། །དགེ་བའི་ལས་ཀུན་དང་དུ་བླང་བྱ་ཞིང་།



སྐབས་གཉིས་པ། 99
།སྡིག་པའི་ལས་ཀུན་རྒྱབ་ཏུ་དོར་བར་བྱ། །མདོར་ན་བློ་ཕུགས་དམ་པའི་ཆོས་ལ་
གཏོད། །འཕྲལ་གྱི་ལྟ་སྤྱོད་འཇིག་རྟེན་ཚུལ་དང་བསྟུན། །བོད་ཀྱི་མི་རྣམས་སྤྲོ་བ་
བསྐྱེད་པར་མཛོད། །ཅེས་སོགས་ཞལ་ཏ་མང་དུ་གནང་ནས་བོད་ཡུལ་ལ་ཕེབས།
དེའི་ཚེ་བལ་ཡུལ་ནས་སྐྱིད་གྲོང་གི་བར་བཅའ་འཕྲང་རྣམས་ལ་ལྷ་དེ་དག་གིས་ཞབས་
ཀྱིས་ཕེབས་པ་སོགས་རྫུ་འཕྲུལ་དཔག་མེད་བསྟན། དེ་ནས་རིམ་གྱིས་ལྷ་སར་ཕེབས།
ཡང་བློན་པོ་འགར་གྱིས་གཙོས་རྟ་པ་བརྒྱས་རིན་པོ་ཆེའི་སྐྱེས་དང་བཀའ་ཤོག་གི་སྒྲོམ་
བུ་བཅས་ཁྱེར་ནས་རྒྱ་ནག་ཏུ་ཕྱིན་ཏེ། རྒྱ་ནག་རྒྱལ་པོར་ལྷ་གཅིག་ཀོང་ཇོ་གནང་
དགོས་ཚུལ་ཞུས་པས། རྒྱལ་པོས་ཁྲེལ་རྒོད་བྱས་ཤིང་གཉེན་ཟླ་མིན་ཚུལ་དང་།
རྒྱལ་པོ་མང་པོ་དང་རྩལ་ཁྱད་འགྲན་དགོས་ཚུལ་སོགས་བྱས་པ་ན། རྩལ་ཁྱད་
མང་དུ་འགྲན་ཡང་འགར་རིག་པ་ཅན་ཐུབ་པ་སུ་ཡང་མ་བྱུང་ཞིང་། མཐར་ལྷ་
གཅིག་ཀོང་ཇོ་འགར་གྱིས་ཐོབ་པ་ན། ལྷ་གཅིག་ཀོང་ཇོས་ཡབ་རྒྱལ་པོ་ལ་རྟེན་སྐལ་
དུ་ཇོ་བོ་ཤཱཀྱ་མུ་ནི་དགོས་ཚུལ་དང་། གཞན་ཡང་ནོར་སྐལ་མང་དུ་བླངས་པ་ན།
ཡབ་ཀྱིས་ཀྱང་གནང་ནས་བོད་དུ་འབྱོན་ཁར། ཕ་ཡི་སྲོག་ལྟར་གཅེས་པའི་བུ་མོ་ཁྱོད།
ཁ་བ་ཅན་གྱི་ཡུལ་དུ་ཕྱིན་པ་ན། །ཕ་ཡི་གཏམ་འདི་དྲན་པས་གུས་བྱོས་ལ། །ཁྱོད་ཀྱི་
བསམ་སྤྱོད་ཚུལ་ནི་འདི་ལྟར་བྱ། །འཕྲལ་དུ་འཇིག་རྟེན་ཚུལ་དང་བསྟུན་པའི་ཕྱིར།
།བློ་ཁོག་ཡངས་ཤིང་ཐེག་པ་ཆེ་བ་དང་། །ལུས་ཚགས་དམ་ཞིང་ལུས་སྒོ་ཐུབ་པ་དང་།
།སྨྲ་བ་ཉུང་ཞིང་ངག་འཇམ་གསལ་བར་བྱ། །སྨྲ་བརྗོད་དག་ཅིང་གཙང་སྦྲ་ཆེ་བ་དང་།
།གསོག་བསྲུང་མཁས་ཤིང་ཟས་ལ་ཡངས་པ་དང་། །ལག་འོལ་ཆེ་ཞིང་ལག་བྱད་བཟང་
བ་དང་། །ཁ་ཟས་སྨན་དང་འདྲ་བར་ཚོད་རིག་སྤྱད། །ཁྱོ་ལ་གུས་ཤིང་བུ་ལ་བྱམས་པ་
དང་། །མཐོ་ལ་བཀུར་སྟི་དམའ་ལ་བྱམས་པས་བསྐྱང་། །ཐད་ཀར་མཐུན་བྱ་མཉམ་
ལ་འགྲན་སེམས་སྤང་། །སློང་ལ་བྱིན་ཞིང་ངན་པའི་ཡ་མི་བྱ། །དཔའ་ལ་སྟག་རས་



100 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
མཛངས་ལ་ཡིག་ཚང་བྱ། །ལེགས་ལ་བྱ་དགའ་ཉེས་ལ་ཆད་པ་བཅད། །གཉེན་ལ་
བཤེས་གཤིན་གྲོགས་ལ་གཞུང་བཟང་བྱ། །ཡུན་དུ་ཕན་པའི་དམ་ཆོས་སྤྱད་པའི་ཕྱིར།
།ཆོས་འཁོར་གསུང་རབ་སྐུ་གཟུགས་ལྷ་ཁང་བཞེངས། །དགེ་འདུན་བསྙེན་བཀུར་
བྱ་ཞིང་ཚུལ་ཁྲིམས་སྲུངས། །བྱང་ཆུབ་སེམས་སྒོམས་དངོས་འཛིན་ལྟ་བ་སྤོངས།
།དེ་ལྟར་བགྱིས་ན་འཇིག་རྟེན་ལུགས་དང་མཐུན། །ཆོས་དང་མི་འགལ་རང་གཞན་
དོན་གཉིས་འགྲུབ། །ཚེ་འདིར་སྐྱེ་བོ་ཀུན་གྱིས་བསྟོད་བཀུར་ཞིང་། །ཕྱི་མར་སངས་
རྒྱས་སྲས་བཅས་མཉེས་པར་འགྱུར། །ཞེས་སོགས་ཞལ་ཏ་མང་དུ་གནང་ནས།
ཇོ་བོ་ཤཱཀྱ་མུ་ནི་ཤིང་རྟའི་སྟེང་དུ་བཞུགས་པ པ་གྱད་ཀྱིས་ཤིང་རྟ་དྲངས་ཏེ་བོད་ཡུལ་དུ་
ཕེབས། དེའི་ཚེ་རྗེ་བཙུན་སྒྲོལ་མའི་རྣམ་སྤྲུལ་ལྷ་གཅིག་ཀོང་ཇོ་དང་། ཇོ་བོ་ཤཱཀྱ་མུ་
ནི་བཅས་བོད་ཡུལ་དུ་ཕེབས་པས་བོད་འབངས་རྣམས་ཀྱིས་དགའ་སྟོན་རྒྱ་ཆེར་བྱས།
དེ་ནས་ཁྲི་བཙུན་དང་ཀོང་ཇོ་གཉིས་ཀྱིས་ལྷ་ཁང་བརྩིགས་པར་བཞེད་ནས། བལ་
མོ་བཟའ་ཁྲི་བཙུན་གྱིས་འོ་ཐང་གི་མཚོ་བསུབས་ཏེ། དེའི་སྟེང་དུ་ལྷ་ཁང་རྩིག་པར་
བརྩམ་པ་ན། ཁྲི་བཙུན་དང་ཀོང་ཇོ་གཉིས་ཀྱིས་ཆོས་རྒྱལ་སྲོང་བཙན་སྒམ་པོར་
གསོལ་བ་བཏབ་ནས་ཁྱེད་རང་བོད་ཀྱི་མགོན་པོ་ཐུགས་རྗེ་ཅན་དངོས་ཡིན་པས་བོད་
མུན་པའི་གླིང་འདིར་བསྟན་པའི་སྒྲོན་མེ་འཛུགས་པ་དང་། ཇོ་བོ་ཤཱཀྱ་མུ་ནི་དང་།
ཇོ་བོ་མི་བསྐྱོད་རྡོ་རྗེ་གཉིས་ཀྱི་བཞུགས་གནས་ལྷ་ཁང་བཞེང་བ་ལ་བོད་ཀྱི་འདྲེ་སྲིན་
གདུག་པ་ཅན་རྣམས་ཁྲོས་ནས་བར་ཆད་བྱེད་པས། བར་ཆད་རྣམས་མྱུར་དུ་ཞི་བ་
དང་། འདོད་པའི་དོན་འགྲུབ་པའི་གསོལ་བ་བཏབ་པ་ན། ཆོས་རྒྱལ་སྲོང་བཙན་སྒམ་
པོའི་སྐུ་ལས་འོད་ཟེར་ཁ་བ་ཅན་ཁྱབ་པར་རབ་ཏུ་བཀྱེ་བས་གནམ་ནས་ཆར་བབས།
ས་ལ་རྩི་ཐོག་སྨིན། མེ་ཏོག་སྣ་ཚོགས་ཁ་བྱེ། རྩི་ཤིང་ནགས་ཚལ་དུས་སུ་སྐྱེ། ན་དང་
ཆུ་ཕྲན་རྒྱས་ནས་སེམས་ཅན་ཐམས་ཅད་ཀྱིས་བདེ་བ་རྙེད་དོ།།



སྐབས་གཉིས་པ། 101
དེ་ནས་རྒྱལ་པོའི་སྐུ་ལས་སྤྲུལ་པ་ཉིས་སྟོང་སྤྲུལ་ནས་སྤྲུལ་པ་སྟོང་གིས་ལྷ་ཁང་
རྩིག་པར་མཛད། བོད་ཀྱི་ས་གཞི་སྲིན་མོ་གན་རྐྱལ་དུ་འགྱེལ་བ་འདྲ་བ་འདི་མནན་
དགོས་པར་གཟིགས་ནས། དཔུང་པ་གཡས་ལ་སྐ་ཚལ། གཡོན་ལ་ཁྲ་འབྲུག །རྐང་པ་
གཡས་ལ་གཙད་འགྲམ། གཡོན་ལ་གྲོམ་པ་རྒྱང་སྟེ། རུ་བཞིའི་གཙུག་ལག་ཁང་བཞི།
གྲུ་མོ་གཡས་ལ་ཀོང་པོ་བུ་ཆུ། གཡོན་ལ་ལྷོ་བྲག་ཁོམ་མཐིང་། པུས་མོ་གཡས་ལ་སྐ་བྲག
།གཡོན་ལ་པྲ་དུམ་རྩེ་སྟེ་མཐའ་འདུལ་བཞི། ལག་མཐིལ་གཡས་ལ་བྱང་ཚལ་གྱི་
རླུང་གནོན། གཡོན་ལ་ཁམས་ཀྱི་འདན་ཀློང་ཐང་སྒྲོན་མ། རྐང་མཐིལ་གཡས་ལ་
མང་ཡུལ་བྱམས་སྤྲིན། གཡོན་ལ་མོན་ཡུལ་བུམ་ཐང་སྤ་གྲོ་སྐྱེར་ཆུ་ལ་སོགས་པ་
གཙུག་ལག་ཁང་མང་པོ་བཞེངས་ནས། གདོད་འོ་ཐང་མཚོ་ལ་རྡོ་མཁར་བརྩིགས།
ཤིང་གིས་ཕུབ། ཀླུའི་འདག་པས་ཞལ་ཞལ་བྱས་ཏེ། ར་ལ་ས་བསྐྱས་ནས་བདལ་ཏེ་
ལྷ་སའི་གཙུག་ལག་ཁང་ར་ས་འཕྲུལ་སྣང་བཞེངས། དེའི་ཚེ་འདྲེ་སྲིན་གདུག་པ་ཅན་
རྣམས་འདུལ་ཕྱིར་རང་བྱུང་གི་ལྷ་ཐུགས་རྗེ་ཆེན་པོ་ལ་གསོལ་བ་བཏབ་པས་ཁྲོ་ཞལ་
ནས་འོད་ཟེར་འཕྲོས་པའི་སྣ་ལ་རྟ་མགྲིན་དང་། བདུད་རྩི་འཁྱིལ་པ་གཉིས་བྱུང་སྟེ།
འདྲེའི་མུན་པ་བཤིག་ནས་དེ་རྣམས་བྲོས་སོ། །གླ་བའི་ཚལ་གྱི་བྲག་ལོགས་ལ་ཁ་
སར་པ་ཎི་གཙོ་འཁོར་ལྔ་འོད་ཀྱི་རང་བཞིན་དུ་གཟིགས་པ་ལྟར་བྲག་ལ་བརྐོས་ཏེ།
སྤྱན་རས་གཟིགས་དབང་འཇིག་རྟེན་མགོན། །ཐུབ་པའི་དབང་པོས་སྤྱི་གཙུག་བརྒྱན།
།སྐུ་མདོག་དཀར་
ག་དཀར་གསལ་གངས་རི་འདྲ། །ཉོན་མོངས་མ་གོས་པདྨ་བཞིན། །ཐུགས་རྗེ་
ཆེ་ཞིང་མཐུ་ལྡན་པས། །སེམས་ཅན་ཉམ་ཐག་ཕོངས་པ་ཡིས། །དྲན་ན་སྡུག་བསྔལ་ཞི་
མཛད་པ། །མགོན་དུ་གྱུར་ལ་ཕྱག་འཚལ་བསྟོད། །ཅེས་བསྟོད་པ་མཛད།།
དེ་ལྟར་བལ་མོ་བཟས་གཙོ་མཛད་སྤྲུལ་པ་མང་པོས་འཕྲུལ་སྣང་གི་གཙུག་ལག་
ཁང་བཞེངས། ལྷ་གཅིག་ཀོང་ཇོས་གཙོ་མཛད་ནས་ར་མོ་ཆེའི་གཙུག་ལག་ཁང་



102 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
བཞེངས། འཕྲུལ་སྣང་གི་གཙུག་ལག་ཁང་གི་རྟེན་གཙོར་ཇོ་བོ་མི་བསྐྱོད་རྡོ་རྗེ་བཞུགས།
ར་མོ་ཆེར་ཇོ་བོ་ཤཱཀྱ་མུ་ནི་བཞུགས་སུ་གསོལ། གཙུག་ལག་ཁང་གི་གྱང་ལོགས་ལ་
ཐུགས་རྗེ་ཆེན་པོ་འཇིགས་པ་བརྒྱད་སྐྱོབ། ཁ་སར་པ་ཎི་ལྷ་ལྔ་། དོན་ཡོད་ཞགས་
པའི་ལྷ་ཚོགས། རྒྱ་ཆེར་རོལ་པ་ལས་ཇི་ལྟར་འབྱུང་བ་ལྟར་ཐུབ་པའི་མཛད་པ་བཅུ་
གཉིས་ཀྱི་ཚུལ་རྣམས་བྲིས། བརྒྱུད་རིས་ལ་ཚུལ་ཁྲིམས་ཀྱི་བསླབ་པ་གོ་བར་བྱ་བའི་
ཆེད་དུ་འདུལ་བ་དང་། སེམས་ཀྱི་བསླབ་པ་གོ་བར་བྱ་བའི་ཆེད་དུ་མདོ་སྡེ་དང་།
ཤེས་རབ་ཀྱི་བསླབ་པ་གོ་བར་བྱ་བའི་ཆེད་དུ་མངོན་པའི་རྒྱུད་རིས་རྣམས་བྲིས།
གློ་བུར་བྱང་མའི་ནང་དུ་རང་བྱོན་ཐུགས་རྗེ་ཆེན་པོ་སྤྱན་དྲང་བར་དགོངས་པ་ན།
དམར་པོ་རི་ནས་འཕྲུལ་སྣང་གི་བར་ཐུགས་རྗེ་ཆེན་པོ་ཉིད་ཀྱིས་ཞབས་ཐང་དུ་བྱོན་
པས་ཀུན་ངོ་མཚར་དུ་གྱུར་ཅིང་གློ་བུར་བྱང་མར་ཕྱག་སྟོང་རྒྱབ་ཡོལ་གྱི་ཚུལ་དུ་བྱས་
ཏེ་བཞུགས་སུ་གསོལ། དེའི་ཚེ་ཀླུ་དང་གནོད་སྦྱིན་ལ་སོགས་པ་དཀར་ཕྱོགས་སྐྱོང་
བ་མང་པོས་གཙུག་ལག་ཁང་བསྲུང་བར་ཁས་བླངས། ཁྱད་པར་ཤར་ལྷོའི་ལྕོག་ནས་
དཔལ་ལྷ་མོས་གཟུགས་དངོས་སུ་བསྟན་ཕྱག་བྱས་ནས་གཙུག་ལག་ཁང་བསྲུང་བར་
ཁས་བླངས་པ་ན། གནས་དེར་དཔལ་ལྷའི་སྐུ་གཟུགས་ཀྱང་བཞེངས་སོ།།
དེ་ནས་རྒྱལ་པོས་བོད་རྣམས་ཆོས་ལ་འཛུད་ཕྱིར་སྤྲུལ་པ་སྣ་ཚོགས་སྤྲུལ་ནས་
སྤྲུལ་པའི་མི་ལ་སྤྲུལ་པས་ཆད་པ་གཅོད་དེ་མགོ་བོ་འབྲེག་པ་དང་། མིག་འབྱིན་པ་དང་།
པགས་པ་བཤུ་བ་ལ་སོགས་འཇིགས་ཤིང་སྐྲག་པར་མཛད་ནས་བོད་འབངས་ཐམས་
ཅད་དགེ་བ་བཅུའི་ཁྲིམས་ལ་བཀོད། དེའི་ཚེ་ལི་ཡུལ་གྱི་དགེ་ཚུལ་གཉིས་རྗེ་བཙུན་
འཇམ་དཔལ་གྱིས་བསྐུལ་ནས་བོད་དུ་རྒྱལ་པོ་མཇལ་དུ་འོངས་པ་ན་སྤྲུལ་པའི་མཛད་
པ་དེ་དག་ལ་འཇིགས་ནས་དད་པར་མ་གྱུར་པ་ན། རྒྱལ་པོས་མཁྱེན་ནས་དབུའི་ཐོད་
བཤིག་སྟེ་འོད་དཔག་མེད་ཀྱི་ཞལ་དངོས་སུ་བསྟན་ནས་ང་བོད་ཀྱི་ཐུགས་རྗེ་ཆེན་པོ་



སྐབས་གཉིས་པ། 103
ཡིན་པས་ཁྱེད་རྣམས་འཇིགས་མི་དགོས་གསུངས་པ་སོགས་ལོ་རྒྱུས་ངོ་མཚར་ཅན་
མང་དུ་སྣང་ངོ༌།།
དེ་ནས་རྒྱལ་པོ་ཡབ་ཡུམ་གྱིས་སྦྱིན་བདག་མཛད་ནས་རྒྱ་གར་གྱི་པཎྜིཏ་ཁ་
ཤས་སྤྱན་དྲངས་ཏེ་མདོ་རྒྱུད་མང་དུ་འགྱུར། རྒྱལ་པོ་ཉིད་ཀྱིས་ཀྱང་ཐུགས་རྗེ་
ཆེན་པོའི་ཆོས་སྐོར་མང་དུ་མཛད་ནས་སྐལ་པ་དང་ལྡན་པ་དག་ལ་གནང་སྟེ །
སྒོམ་དུ་བཅུག་པས་གྲུབ་པ་ཐོབ་པ་ཡང་མང་དུ་བྱུང་སྣང་ངོ༌། །དེ་ལྟར་ཆོས་རྒྱལ་
སྲོང་བཙན་སྒམ་པོའི་སྐུ་རིང་ལ། ཇོ་བོ་ཤཱཀྱ་མུ་ནི་དང་། ཇོ་བོ་མི་བསྐྱོད་རྡོ་རྗེ་
སོགས་སྤྲུལ་པའི་སྐུ་མང་པོ་བོད་དུ་གདན་དྲངས་ཤིང་། ཐུགས་རྗེ་ཆེན་པོ་རང་
བྱུང་ལྔ་ལྡན་སོགས་ཐུགས་རྗེ་ཆེན་པོའི་སྐུ་གསུང་ཐུགས་རྟེན་མང་དུ་བཞེངས།
མཐའ་འདུལ་ཡང་འདུལ་གྱི་གཙུག་ལག་ཁང་རྣམས་བཏབ། རྒྱལ་བའི་བཀའ་མང་
དུ་བསྒྱུར། བོད་ཁམས་ཐམས་ཅད་དུ་དཀོན་མཆོག་གསུམ་གྱི་སྒྲ་གྲག་པར་མཛད་
པས་བོད་དུ་སངས་རྒྱས་ཀྱི་བསྟན་པའི་སྲོལ་བཏོད་པ་ཡིན་ཞེས་སྔོན་གྱི་མཁས་པ་
ཐམས་ཅད་མཐུན་པར་གཏམ་དུ་གླེང་ངོ༌།།
དེ་ལྟར་ཆོས་རྒྱལ་སྲོང་བཙན་སྒམ་པོས་བོད་དུ་སངས་རྒྱས་ཀྱི་བསྟན་པའི་
སྲོལ་བཏོད་ནས་མྱ་ངན་ལས་འདའ་བར་བཞེད་པ་ན། བོད་འབངས་སྤྱི་ལ་ཞལ་
ཆེམས་མང་དུ་གསུངས་པའི་མཐར། གཞན་ཡང་ཁ་བ་ཅན་གྱི་རྒྱལ་ཁམས་འདིར།
།ད་ནས་མི་རབས་ལྔ་ཉིད་ནས། །ཆོས་སྐྱོང་རྒྱལ་པོ་ཆེན་པོ་འབྱུང་། །དམ་ཆོས་མ་
ལུས་རྒྱས་པར་བྱེད། །དེ་ནས་གདུང་རབས་གཅིག་ནས་ནི། །རྒྱལ་པོ་དུད་འགྲོའི་མིང་
ཅན་འབྱུང་། །དམ་ཆོས་ཐམས་ཅད་ནུབ་པར་བྱེད། །ཐ་མར་དེ་ནི་དམྱལ་བར་འགྲོ།
།ཁ་བ་ཅན་གྱི་རྒྱལ་ཁམས་སུ། །དམ་ཆོས་མེ་རོ་སྨད་ནས་འབྱུང་། །ཁ་བ་ཅན་གྱི་
རྒྱལ་ཁམས་ལ། །མར་མེ་འཆི་ཁར་གསལ་བ་བཞིན། །རྟགས་ཙམ་འཛིན་པའི་



104 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
དུས་སུ་ནི། །བསྟན་པ་ཤིན་ཏུ་གསལ་བ་འབྱུང་། །ཁ་བ་ཅན་གྱི་རྒྱལ་ཁམས་སུ།
།དད་ཅན་མང་དུ་འབྱུང་བར་འགྱུར། །སྟོན་པའི་རིང་བསྲེལ་མཆོད་པར་འགྱུར།
།ཞེས་སོགས་ཞལ་ཆེམས་དང་། ལྷ་གཅིག་ཀོང་ཇོའི་ཞལ་ནས་ཀྱང་། ལྷ་ཤཱཀྱ་མུ་ནི་
ར་མོ་ཆེ་ནས་གདན་དྲོངས་ལ་འཕྲུལ་སྣང་གི་གློ་བུར་དུ་སྦོས། སྒོ་ལ་ཞལ་ཞལ་གྱིས་ལ་
འཇམ་དབྱངས་བྲིས་ཤིག །ཅེས་ཞལ་ཆེམས་གནང་ནས་ཆོས་རྒྱལ་སྲོང་བཙན་སྒམ་པོ་
དགུང་ལོ་བརྒྱད་ཅུ་རྩ་བཞི་པ་ཤིང་ཕོ་སྟག་གི་ལོ་རྟ་ཟླ་བའི་ཚེས་བཅུ་བཞི་ལ་ལྷ་གཅིག་
ཀོང་ཇོ་དང་། བལ་མོ་ཁྲི་བཙུན་གཉིས་དང་བཅས་གསུམ་ག་ཡི་དམ་བཅུ་གཅིག་ཞལ་
རང་བྱུང་གི་སྐུ་ལ་ཐིམ་པར་གྱུར་ཏོ།།
དེ་ནས་རྒྱལ་བུ་བློན་འབངས་དང་བཅས་ཆོ་ངེས་འདེབས་ཤིང་སྨྲེ་སྔགས་མང་
དུ་བཏོན་ནས་གསོལ་བ་བཏབ་པས། ཚེས་བཅོ་ལྔའི་ཉིན་ཐུགས་རྗེ་ཆེན་པོའི་ཐུགས་
ཁ་ནས་རྒྱལ་པོ་ཡབ་ཡུམ་གསུམ་གྱི་ཞལ་བསྟན་པ་ན་ཇོ་མོ་མང་བཟའ་ཁྲི་དང༌།
བློན་པོ་སྣ་ཆེན་པོ་ལ་སོགས་པ་རྣམས་ཀྱིས་ཕྱག་བྱས་གསོལ་བ་བཏབ་ནས་རྗེ་ཉིད་མི་
བཞུགས་ན། སྤྱིར་སངས་རྒྱས་ཀྱི་བསྟན་པ་ཇི་ཙམ་ཞིག་གནས། མཐར་ཇི་ཙམ་ནས་
འཇིག །དེའི་སྔ་ལྟས་ཇི་ལྟ་བུ་འབྱུང༌། སྒོས་སུ་བོད་ཡུལ་ཁ་བ་ཅན་འདིར་སངས་རྒྱས་
ཀྱི་བསྟན་པ་དང་། དེ་འཛིན་པའི་བྱང་སེམས་དང་། རྒྱལ་པོ་ལ་སོགས་པ་ཇི་ལྟར་ཡོང་།
དམ་པའི་ཆོས་ཇི་ཙམ་གནས། རྒྱལ་པོ་གང་གི་རིང་ལ་ཆོས་ལུགས་གང་དར། གང་
ནུབ། དེའི་རྐྱེན་ཅིས་བྱེད། མི་རྣམས་དང་། ཆོས་སྤྱོད་པ་དང་ཉམས་ལེན་ཇི་ལྟ་བུ།
རབ་ཏུ་བྱུང་བ་དང་སྔགས་པ་རྣམས་ཀྱི་དར་རྒྱུད་སྤྱོད་ལམ་ཇི་ལྟ་བུ་མཆི། བོད་ཡུལ་དུ་
གཙུག་ལག་ཁང་ཇི་ལྟ་བུ་འབྱུང་། ཕྱི་རབས་ཀྱི་རྒྱལ་བློན་བྱང་ཆུབ་སེམས་དཔའ་ཇི་ལྟ་
བུས་བསྟན་པ་སྐྱོང་ཞེས་སོགས་མ་འོངས་ལུང་བསྟན་ཞུས་པ་ན། རྒྱལ་པོའི་ཞལ་ནས།
ཨེ་མ་ཧོ།། བོད་ཡུལ་ཁ་བ་ཅན་གྱི་རྒྱལ་ཁམས་འདི། །ཡང་དག་སངས་རྒྱས་རྣམས་



སྐབས་གཉིས་པ། 105
ཀྱིས་རབ་ཏུ་བསྔགས། །ཁྱད་པར་ཅན་གྱི་གནས་སུ་བསྟན་པ་སྟེ། །བྱང་ཆུབ་སེམས་
དཔའ་མང་པོ་འབྱུང་བར་འགྱུར། །ད་ནས་གདུང་ར རབས་བཞི་ནས་རྒྱལ་པོ་ནི། །སོ་
སོ་སྐྱེ་བོ་བྱང་ཆུབ་སེམས་དཔའ་འབྱུང༌། །དེའི་སྲས་པོ་བྱང་ཆུབ་སེམས་དཔའ་ནི།
།འཕགས་པའི་རིགས་ཅན་གང་ཟག་རྒྱལ་པོ་འབྱུང་། །ཕྱོགས་བཞིར་གཙུག་ལག་ཁང་
ནི་མང་དུ་བརྩིག །མཐའ་ཁོབ་རྒྱལ་པོ་མང་པོ་དབང་དུ་སྡུད། །ཕྱོགས་བཞི་མཚམས་
བཞི་དག་ནས་བཅའ་ཁྲལ་སྡུད། །རྒྱ་གར་གསང་མཛོད་དམ་ཆོས་མང་པོ་བསྒྱུར་།
།སྤྲུལ་པའི་རྒྱལ་པོ་བྱང་ཆུབ་སེམས་དཔའ་ངེས། །ལོ་པཎ་སྤྱན་དྲངས་དམ་ཆོས་
རྒྱས་པར་མཛད། །སྦྱངས་པ་ཅན་གྱི་སྐྱེས་བུ་མང་དུ་འབྱོན། །རབ་ཏུ་བྱུང་བའི་སྡེ་པ་
མང་དུ་འབྱུང་། །བརྩོན་འགྲུས་ཅན་གྱི་སྔགས་པ་མང་དུ་འབྱུང་། །ཐུན་མོང་མཆོག་
གི་དངོས་གྲུབ་ཐོབ་ནས་ནི། །ཡ་མཚན་རྫུ་འཕྲུལ་བཀོད་པ་མང་དུ་སྟོན། །དེ་ལྟར་
ཆོས་སྐྱོང་རྒྱལ་པོ་ཆེན་པོ་དེ། །བོད་འབངས་བདེ་སྐྱིད་དགའ་བདེའི་དཔལ་ལ་སྤྱོད།
།རྒྱལ་པོའི་མཛད་པ་ཕུན་སུམ་ཚོགས་པར་འགྱུར། །ཞེས་ཆོས་རྒྱལ་ཁྲི་སྲོང་ལྡེའུ་བཙན་
གྱི་རིང་ལ་སངས་རྒྱས་ཀྱི་བསྟན་པ་རྒྱ་ཆེར་དར་བར་ལུང་བསྟན།།
དེ ་ནས། དེ་ཡི་སྲས་ནི་བྱང་ཆུབ་སེམས་དཔའ་དེ། །གཅིག་ནི་བདུད་
རིགས་རྒྱལ་པོའི་དབང་དུ་འགྱུར། །དེ་ལྟར་བདུད་རིགས་རྒྱལ་པོ་དེ་ཡིས་ནི།
།བོད་འབངས་ཡོངས་ཀྱི་བསོད་ནམས་ཟད་པ་དང་། །སངས་རྒྱས་བསྟན་པ་ཉམས་
དམས་གྱུར་པ་ཡིས། །ནག་པོའི་རིགས་ཀྱི་ལྷ་འདྲེ་རྒྱལ་གྱུར་པས། །གནམ་ཐེ་དཀར་
པོའི་སྤྲུལ་པ་བློན་པོ་འགྱུར། །བོད་ལ་གནོད་པ་བྱ་ཕྱིར་འགོང་པོ་དང་། །དེ་ནས་
གནམ་ཐེ་དཀར་པོའི་སྤྲུལ་པ་དེས། །འདྲེ་ཡི་སྤྲུལ་
ལ་པས་སྔགས་པ་གསོད་པར་འགྱུར།
།དེ་ནས་ནག་པོའི་ཕྱོགས་ཀྱི་ལྷ་འདྲེ་འཁྲུགས། །ནག་པོའི་ཕྱོགས་ཀྱི་ལྷ་འདྲེ་ཐམས་
ཅད་ཀྱིས། །བདུད་རིགས་རྒྱལ་པོ་དེ་ཡི་དཔུང་བྱས་ནས། །བྱང་ཆུབ་སེམས་དཔའ་



106 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
གཉིས་ནི་དེ་དག་གིས། །གཅིག་ནི་སྤྲུགས་ཤིང་གཅིག་ནི་གསོད་པར་བྱེད། །དེ་ནས་
ནག་པོའི་ཕྱོགས་ནི་དར་གྱུར་ནས། །སངས་རྒྱས་བསྟན་པ་འདི་ནི་ནུབ་པར་བྱེད།
།གཙུག་ལག་ཁང་འཇིག་ཕན་ཚུན་ཆད་པ་གཅོད། །དགེ་སློང་རྣམས་ལ་ལོག་པའི་
བཀའ་ཆད་འབེབས། །སྡིག་པ་སྤྱོད་ལ་ལེགས་པའི་བྱ་དགའ་སྟེར། །དགོན་གནས་
རྣམས་སུ་རི་དྭགས་རྔོན་པ་བྱེད། །གཙུག་ལག་ཁང་དུ་ར་ལུག་ཕྱུགས་རྣམས་འཇུག
།དགེ་སློང་རྣམས་ལ་ཁུར་པོ་བསྐུར་ནས་འཁོལ། །སྔགས་པ་རྣམས་ནི་ལས་བྱེད་
རྔོན་པར་བཀོལ། །ཀྱེ་མ་ཀྱེ་ཧུད་སངས་རྒྱས་བསྟན་པ་ཉམས། །ནག་པོའི་ཕྱོགས་
རྣམས་ཤིན་ཏུ་དར་བར་འགྱུར། །སངས་རྒྱས་བསྟན་པ་རིན་ཆེན་ཉམས་དམས་པས།
།ང་ཡི་ཡི་དམ་སྐུ་གཟུགས་གཏེར་དུ་སྦེད། །རྒྱལ་པོ་དེ་ཡང་གྲི་རུ་འགུམ་བར་འགྱུར།
།དེ་ནི་བཀྲ་མི་ཤིས་པར་ཤེས་ནས་སུ། །བདེ་གཤེགས་སྐུ་གཟུགས་དེ་ཡང་གཏེར་ནས་
འདོན། །དེ་སྲས་རིགས་ལས་བཀའ་ཆད་དབུ་ཡངས་ཀྱིས། །རྗེ་རྒྱལ་རྣམས་འབངས་
ཀྱིས་ཁེངས་ལོག་བྱེད། །དུས་མཐའ་ངན་པའི་མགོ་ཡང་དེ་ནས་ཟུག །ས་ཡི་བཅུད་
ཉམས་སྨན་གྱི་ནུས་མཐུ་ཆུང་། །རོ་རྣམས་མ་ཞིམ་ལོ་ཏོག་སང་སེར་མང་། །འབྲུ་སྐྱེ་
ཞན་ཅིང་ཕྱུགས་རྣམས་ཞོན་ཆུ་ཆུང་། །ས་གཞི་སྒང་གཤོང་མང་ཞིང་ཚེར་མ་རྩུབ།
།གཡང་ས་ངམ་གྲོག་ལ་སོགས་མ་རུངས་འབྱུང༌། །གཅོང་རོང་ཆུ་བྲག་ཤིན་ཏུ་མི་
བདེ་ཞིང་། །རྩི་སིང་བསྐམས་ཤིང་ས་རྡོ་རི་བྲག་ཉིལ། །གཟའ་སྐར་ལོག་དགུ་ཆར་
ཆུ་མི་སྙོམས་ཤིང་། །ནད་མང་ཚེ་ཐུང་མུ་གེ་མང་དུ་འབྱུང༌། །འདྲེ་གདོན་མང་ཞིང་
འདྲེ་ཆོས་མང་དུ་འབྱུང་། །འགོད་པོ་སྤུན་དགུ་མི་ཡུལ་བབས་པ་ཡིས། །ཕྱུགས་ཀྱི་
གཡང་ཉམས་འབྲུ་བཅུད་སྲིས་མ་རྨེ། །འཐབ་རྩོད་མང་ཞིང་ཞེ་འགྲས་མང་དུ་འབྱུང་།
།གོ་ཆ་དར་ཞིང་རྒྱན་ཆ་མཚོན་ལ་བྱེད། 'དགྲ་ཀུན་དང་ནི་སྟོང་ཕྲག་མང་པོར་འགྱུར།
།རྒྱལ་ཁམས་འདིར་ནི་མི་དགེ་སྣ་ཚོགས་འབྱུང་། །རྒྱལ་ཁྲིམས་དང་ནི་ཆོས་ཀྱི་ཁྲིམས་



སྐབས་གཉིས་པ། 107
ང་དུ་དགེ་
གེ་
ཡང་ཉམས། །བོད་འབངས་ཐམས་ཅད་མཐའ་ནས་མི་བདེ་ཞིང་། །མི་དགེའི་སྤྱོད་
པ་སྣ་ཚོགས་འབྱུང་བར་འགྱུར། །ཞེས་གླང་དར་མས་བསྟན་པ་བསྣུབ་ཚུལ་དང་།
ཇོ་བོ་ཤཱཀྱ་མུ་ནི་ལ་འོ་བརྒྱལ་མང་དུ་འབྱུང་ཚུལ་སོགས་ལུང་བསྟན།།
དེ་ནས་བྱང་སེམས་སྤྲུལ་པ་བྱུང་ནས་སུ། །ཆོས་ཀྱི་མེ་རོ་མདོ་ཁམས་སྨད་
ནས་སློང་། །དགེ་འདུན་སྡེ་པ་མང་དུ་འཕེལ་བར་བྱེད། །དེ་ཡང་བྱང་ཆུབ་སེམས་
དཔའ་མང་པོ་ཡིས། །ང་ཡི་ར་སའི་སྐུ་གཟུགས་འདི་དག་ལ། །མཆོད་པ་ཞབས་
ཏོག་མང་པོ་བྱེད་པར་འགྱུར། །ཕྱོགས་རྣམས་ཀུན་ཏུ་གཙུག་ལག་ཁང་སྐྱོང་ཞིང་།
།དམ་པའི་སྤྱོད་པ་ཚུལ་བཞིན་བྱེད་པར་འགྱུར། །ཞེས་བླ་ཆེན་དགོངས་པ་རབ་གསལ་
གྱིས་བསྟན་པའི་མེ་རོ་མདོ་ཁམས་སྨད་ནས་གསོས་ཏེ། རིམ་གྱིས་དབུས་གཙང་
འདུན་གྱི་སྡེ་འཕེལ་ནས་བསྟན་པ་ཕྱི་དར་འབྱུང་བར་ལུང་བསྟན།།
དེ་ནས་བདུད་རིགས་སྤྲུལ་པ་མང་པོ་ཡིས། །སྡེ་རྩོད་བྱས་ནས་སྡེ་པ་ཉམས་
དམས་འགྱུར། །གནས་དགོན་འཐབ་རས་བསྐོར་ཞིང་དགེ་སློང་མདུང་ཁ་བྱེད།
།གཙུག་ལག་ཁང་ལ་འཕྲོག་འཇོམས་བྱེད་པ་འབྱུང་། །མཚོན་ཆ་རྣམས་ལ་ཐོབ་ཤ་
བྱེད་པར་འགྱུར། །ཀྱེ་ཧུད་ས སངས་རྒྱས་བསྟན་པ་ཐལ་བ་བཞིན་དུ་བརླག །དེ་ནས་
ནག་པོའི་ཕྱོགས་རྣམས་དར་གྱུར་ཅིང་། །གང་ཟག་རྣམས་ཀྱི་ཤེས་པ་བསྒྱུར་ནས་ཀྱང་།
།མི་དགེའི་སྤྱོད་པ་སྣ་ཚོགས་བྱེད་པ་
པར་འགྱུར། །འཚོ་བ་ལྷ་འདྲེ་རྣམས་དང་ཐུན་མོང་
བྱེད། །ས་གཞི་འདི་ཡང་ཤིན་ཏུ་རྩུབ་པར་འགྱུར། །ཆོམ་རྐུན་མི་རྒོད་མང་པོ་འབྱུང་
བར་འགྱུར། །འདྲེ་དང་འདྲ་བའི་མི་ངན་མང་པོ་ཡིས། །སྙིང་ནས་ཆོས་བྱེད་ཀུན་ལ་
འཚོ་བར་བྱེད། །ཅེས་བསྟན་པ་ཕྱི་དར་ལ་དབུས་གཙང་གི་ལྗོངས་འདིར་དགེ་འདུན་
གྱི་སྡེ་མང་དུ་ཆགས་ནས་བསྟན་པ་དར་བ་ན། ནག་ཕྱོགས་ཀྱིས་ཡིད་བསྒྱུར་བ་མང་
པོས་བསྟན་པ་ལ་གནོད་པ་བྱེད་ཚུལ་དང་། ལྷག་པར་སྔགས་ལ་བསྙད་བཏགས་ནས་



108 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
སྦྱོར་གྲོལ་ལ་སོགས་པའི་རྩིང་སྤྱོད་མང་པོས་བསྟན་པའི་རྩ་བ་ཚངས་སྤྱོད་ལ་གནོད་པ་
ཆེན་པོ་བྱེད་པར་ལུང་བསྟན།།
དེ་ནས། དེ་ཚེ་ནུབ་ཕྱོགས་དག་ཏུ་སྐུ་འཁྲུངས་པའི། །དགེ་སློང་བྱ་ཡི་གདོང་
པ་ཅན་ཞིག་འབྱུང་། །བྱང་ཆུབ་སེམས་དཔའ་བློ་གྲོས་སྒྲུབ་པར་ལྡན། །རཏྣ་བྷ་
དྲ་ཞེས་སུ་གྲགས་པ་ཡིས། །འདི་ལ་མཆོད་བསྟོད་བསྙེན་བཀུར་མང་དུ་འབྱུང་།
།སྐོར་བ་ཕུ་དུད་རིམ་གྲོ་བྱེད་པར་འགྱུར། །དེ་ཚེ་རྒྱལ་པོ་འོད་ཀྱི་མིང་ཅན་ནི།
།བྱང་ཆུབ་སེམས་དཔའ་བློ་གྲོས་ཅན་ཞིག་འབྱུང་། །དེ ་ཡིས་བྱང་ཆུབ་སེམས་
དཔའ་པཎྜིཏ། །རྣམ་དག་ཚུལ་ཁྲིམས་གསུམ་དང་རབ་ལྡན་ཞིང་། །མཁས་ཤིང
སྒྲུབ་ལ་མངོན་པར་བརྩོན་པ་ནི། །རིགས་གསུམ་ཡོན་ཏན་ལྡན་པ་སྤྱན་དྲངས་ནས།
།གཟུགས་སྐུ་འདི་ལ་བསྟོད་ཅིང་ཕྱག་ཀྱང་བྱེད། །བསྙེན་བཀུར་བསྔགས་པ་ཕུན་
སུམ་ཚོགས་པ་བྱེད། །དེ་ཡིས་བསྟན་པ་ཤིན་ཏུ་རྒྱས་པར་མཛད། །དེ་ཡི་སློབ་
མ་ཚུལ་བཞིན་རབ་ཞུགས་པ། །དགེ་སློང་དམ་པ་བསྟན་པའི་མངའ་བདག་ནི།
།འདི་ལ་བཀུར་སྟི་ཕུ་དུད་བྱེད་པར་འགྱུར། །བསྟན་པའི་མངའ་བདག་དགེ་སློང་
དམ་པ་ཞིག །བྱང་ཆུབ་སེམས་དཔའ་འཛམ་གླིང་མཚན་གྲགས་པ། །འཁོར་ནི་
སྟོང་ཕྲག་ཕྱེད་དང་གསུམ་ལྡན་པ། །བྱོན་ནས་འདི་ལ་བཀུར་སྟི་བྱེད་པར་འགྱུར།
།བྱང་ཆུབ་སེམས་ལྡན་བསྟན་པ་མང་པོ་སྐྱོང་། །ཞེས་བསྟན་པའི་རྩ་བ་ཚངས་
སྤྱོད་ལ་གནོད་པ་ཆེན་པོ་བྱུང་བ་དེའི་ཚེ་སྐྱེས་མཆོག་རིན་ཆེན་བཟང་པོས་བསྟན་
པ་ལ་བྱ་བ་རྒྱ་ཆེར་མཛད་པ་དང་། མངའ་རིས་ཆོས་རྒྱལ་ཡེ་ཤེས་འོད་དང༌།
བྱང་ཆུབ་འོད་གཉིས་ཀྱིས་དཀའ་བ་བརྒྱ་ཕྲག་དུ་མའི་སྒོ་ནས་ཇོ་བོ་རྗེ་བོད་ཡུལ་དུ་
གདན་དྲངས་ཏེ་བསྟན་པ་ལ་བྱ་བ་རྒྱ་ཆེར་མཛད་པ་དང་། འཕྲུལ་སྣང་གི་དཀར་
ཆག་གཏེར་ནས་བཞེས་པ་སོགས་ཕུ་དུད་ཆེར་མཛད་པར་ལུང་བསྟན།།



སྐབས་གཉིས་པ། 109
ང
དེ་ནས། རིགས་པ་སྨྲ་ཞིང་རྣམ་པར་སྨྲ་བ་ཡི། །སྟོན་པ་རྣམས་ནི་ནམ་ལངས་
སྐར་མ་བཞིན། །དེ་ནས་དཀར་པོའི་ཕྱོགས་རྣམས་མཐུ་ཆུང་ཞིང་། །བདུད་ཀྱི་ཕྱོགས་
རྣམས་རྒྱས་པར་གྱུར་པ་ཡིས། །བདུད་ཀྱིས་བྱིན་བརླབས་གང་ཟག་མང་པོ་འབྱུང་།
།གཟི་བརྗིད་ཆེ་ཞིང་སྟོབས་ཀྱང་ཆེ་བ་དང་། །ནུས་པ་ཆེ་ཞིང་མཐུ་ཡང་ཆེ་བ་དང་།
།མངོན་ཤེས་ཕྲ་མོས་བདེན་ཚིག་བག་ཙམ་བསྒྲུབས། །དེ་རྣམས་རྟོག་ཆོས་མང་པོ་བྱེད་
པར་འགྱུར། །སངས་རྒྱས་བསྟན་པ་འདྲེ་ཆོས་མང་པོས་དཀྲུག །འདྲ་མིན་ཆོས་ལུགས་
མང་པོ་སྟོན་བྱེད་ཅིང་། །བློ་གྲོས་ཕྱིན་ཅི་ལོག་ཏུ་བསྒྱུར་བར་བྱེད། །མེད་པར་ལྟ་བའི་
ཕྱོགས་ཀྱི་ཆ་བཟུང་ནས། །ཀུན་རྫོབ་བདེན་པ་ཁྱད་དུ་གསོད་པར་བྱེད། །ལུས་ངག་
དཀའ་ཐུབ་འགོག་པ་བྱེད་པ་འབྱུང་། །ཕྱོགས་མེད་རིས་མེད་བྱར་མེད་ཟེར་བ་དང་།
།རྒྱུ་ཟད་རྐྱེན་ཟད་ལྷུན་གྲུབ་ཟེར་བ་དང་། །ལུང་མ་བསྟན་གྱི་ལྟ་བ་མང་དུ་འབྱུང་།
།བུདྡྷས་མ་བསྟན་མཁས་པས་མ་བགྱིས་པའི། །ད་ལྷ་ལྷ་ཡིས་བསྟན་ཟེར་འདྲེ་ཆོས་བྱེད།
།དེ་རྣམས་འགོང་པོ་འདྲེ་ཡི་ཆས་དགུ་གྱོན། །ར་རླག་ཁྱི་རླག་རེ་བ་ཟོ་མོན་གོས། །རྩིད་
ཞྭ་འབེ་ལོག་གོས་ངན་ལུས་ལ་གྱོན། །བེར་ཀ་དབྱུག་པ་སྣ་ཚོགས་ཐོགས་པ་འབྱུང་
།
བསོད་སྙོམས་པ་ཞེས་གྲོང་ཁ་འགྲིམས་པ་འབྱུང་། །ལྟོ་རྒྱབ་ཆེད་དུ་དཀའ་ཐུབ་དྲག་
པོ་ཡིས། །རང་གི་ལུས་ལ་གནོད་པ་བྱེད་པ་འབྱུང་། །མངོན་ཚན་ཅན་གྱི་གྲགས་པ་
འདོད་ཕྱིར་དུ། །སྔགས་ཀྱི་ཐེག་པ་གླུ་རུ་ལེན་པ་འབྱུང་། །དགེ་བའི་ཆོས་སྤྱོད་གླུ་
དང་བྲོ་ལ་བྱེད། །བསམ་གཏན་དྲན་པ་ཉམས་ལ་བྱེད་པ་འབྱུང་། །མེད་པར་ལྟ་ལ་
ལྟ་བ་རྟོགས་པར་བྱེད། །སྙོན་ཐབས་ཅན་ལ་རྟོགས་ལྡན་བྱེད་པ་འབྱུང་། །ཐེ་ཚོམ་
ཅན་ལ་དམ་པར་འཛིན་པ་འབྱུང་། །སྨྲ་བ་མཁས་ལ་གདམས་ངག་ཅན་དུ་བྱེད།
།རྨོངས་པ་རྣམས་ལ་ཞིག་པོ་ཟེར་བ་འབྱུང༌། །ལོག་སྤྱོད་ཅན་ལ་རྣལ་འབྱོར་པ་ཞེས་
ཟེར། །ལུང་མ་བསྟན་ལ་ཆོས་ཀྱི་སྐུ་ཞེས་ཟེར། །རྙེད་གྲགས་འདོད་ལ་ཆོས་བཤད་



110 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
མཁན་པོ་ཞེས། །ཆོས་ལུགས་ཡིན་ཞེས་བབ་ཅོལ་མང་པོ་སྨྲ། །འདྲེས་བརླམས་པ་ལ་
ཡེ་ཤེས་ཕེབས་ཞེས་ཟེར། །བདུད་ཀྱི་སྤྲོ་བསྐྱེད་བྱིན་རླབས་ཟེར་བ་འབྱུང་། །གདམས་
ངག་ཟེར་ཞིང་ལོག་ཆོས་མང་དུ་སྨྲ། །གདམས་པ་ཟེར་ནས་མུ་སྟེགས་གསང་ཚིག་སྟོན།
།དེ་ལྟར་ལོག་པའི་རྒྱུན་ལ་ཞུགས་པ་ཡིས། །བུད་མེད་ཕོ་སྤྱོད་ཐོ་ཆོ་བྱེད་པ་འབྱུང་།
།རང་ལུགས་ཉམས་ཤིང་འཇིག་རྟེན་ཆོས་ལུགས་ཉམས། །དེ་ཡིས་རང་གཞན་ངན་
འགྲོར་འཁྲིད་པར་བྱེད། །རྒྱུ་འབྲས་བདེན་པར་མི་ཤེས་མི་དགེ་སྣ་ཚོགས་བྱེད།
།ཆོས་དང་ཆོས་མིན་མི་ཕྱེད་ངོ་ཚ་མེད་པར་སྤྱོད། །ལོག་ཆོས་རྣམས་ལ་མི་ཀུན་
དད་པར་བྱེད། །བྱས་པའི་ཆོས་ཀྱིས་བྱང་ཆུབ་མི་ཐོབ་པས། །མ་བྱས་ལྷུན་གྲུབ་
ཆོས་ཤིག་དགོས་ཞེས་ཟེར། །བྱེད་མ་ནུས་རྣམས་དེ་ལ་དད་པར་འགྱུར། །དགེ་བའི་
བཤེས་ལྟར་སྣང་བས་ཡིད་གྲོགས་ཁྲིད། །སྔགས་པ་ཁ་ཅིག་སྔགས་ལ་རྩིད་ཆོས་བྱེད།
།དམ་ཆོས་ཡོན་ལ་བལྟས་ནས་གསང་བ་སྒྲོག །གསེར་ཆོས་ཟེར་ཞིང་ཆོས་ལ་རིན་
ཐང་སྤྱོད། །འགའ་ཞིག་མ་ཐོབ་རྒྱུད་ཀྱང་འཆད་པར་བྱེད། །ལ་ལ་དབང་མ་ཐོབ་པར་
དབང་བསྐུར་བྱེད། །ལ་ལས་དབང་བསྐུར་ཟེར་ནས་ཡོན་ཡང་སྡུད། །བསྙེན་བཀུར་
དག་ལ་ཆགས་ཤིང་འདོད་ལ་ཞེན། །རང་གི་རླུང་སེམས་རང་དབང་མ་འདུས་པར།
གསང་དབང་ཤེས་རབ་ཡེ་ཤེས་མངོན་སུམ་བསྐུར། །དེ་དག་སྨད་འཆོང་རྟེན་དང་
ཁྱད་པར་མེད། །ལ་ལས་དགེ་སློང་ཤེས་རབ་ཡེ་ཤེས་ནི། །བུད་མེད་དང་སྦྱོར་དབང་
ནི་བསྐུར་བར་བྱེད། །སྡོམ་ཁྲིམས་བཤིག་ནས་དམྱལ་བརའཕེན་པར་བྱེད། །དེ་ནི་
ལོག་པའི་ཆོས་ལ་སྤྱོད་པ་ཡིན། །རྙེད་བཀུར་གྲགས་འདོད་དམ་ཆོས་འཆད་པར་བྱེད།
།ཐོས་བསམ་སྒོམ་པ་བྱེད་པ་དེ་རྣམས་ཀྱང་། །འདུ་ཤེས་ཕྱིན་ཅི་ལོག་ཏུ་བཏང་ནས་ནི།
།ཆོས་དང་གང་ཟག་འཛོལ་ནས་ངན་འགྲོར་འགྲོ། །ཚུལ་ཁྲིམས་ཉམས་དང་དམ་ཚིག་
ཉམས་པ་དང་། །ཆོ་ག་ཉམས་དང་སྤྱོད་པ་ཉམས་པ་དང་། །ལོག་པའི་ལམ་ཞུགས་



སྐབས་གཉིས་པ། 111
དེ་དག་ངན་འགྲོར་འགྲོ་ །བཙུན་པ་ལ་ལ་ཆོས་གོས་ཙམ་འཛིན་ཅིང་། །བསླབ་པ་
ཉམས་ཤིང་ཚུལ་འཆོས་བྱེད་པ་དག །དད་རྫས་ལོངས་སྤྱོད་བྱས་ནས་རང་གཞན་བསླུ།
།རང་གིས་རང་ཉིད་ངན་སོང་གནས་སུ་འཁྲིད། །ལ་ལ་དགེ་འདུན་དཀོར་འབགས་ངན་
སོང་འགྲོ། །ལ་ལ་གནས་བཞིའི་དཀོར་འབགས་ངན་སོང་ལྷུང་། །འགའ་ཞིག་སྔགས་
བཙུན་ཟེར་ནས་ཆགས་ལམ་བསྟེན། །ལ་ལ་བཙུན་གཟུགས་ཚུལ་གྱིས་ཁེ་ཚོང་བྱེད།
།ཆ་ལུགས་བཟང་པོས་ཆོས་ཀུན་བརྫུན་སྤྱོད་བྱེད། །ཀྱེ་མ་ཀྱི་ཧུད་སངས་རྒྱས་བསྟན་
པ་ལ། །བརྟེན་ནས་རང་གཞན་ངན་འགྲོར་བསྒྱུར་བར་བྱེད། །དེ་འདྲའི་ཆོས་ལ་
བབ་ཆོལ་མང་དུ་འབྱུང་། །སངས་རྒྱས་བསྟན་པ་རིམ་གྱིས་འཇིག་པར་འགྱུར།
།ད་ནི་རིང་པོར་མི་ཐོགས་དེ་དག་འབྱུང་། །ཞེས་དུས་ངན་གྱི་སྤྱོད་པ་མཐའ་དག་
ཞིབ་པར་ལུང་བསྟན། དེ་ཡང་སྔགས་ལ་བསྙད་བཏགས་ནས་འདུལ་བའི་བཅས
མཚམས་ཁྱད་དུ་གསོད་པ་དང་། མན་ངག་བཅོས་མ་ལ་བརྟེན་ནས་རྒྱལ་བའི་བཀའ་
ཁྱད་དུ་གསོད་པ་དང་། ཟོག་དང་ཚུལ་འཆོས་ཀྱིས་རང་གཞན་ཐམས་ཅད་བསླུ་བར་
བྱེད་པ་སོགས་དེང་དུས་བདག་ཅག་རྣམས་ཀྱི་སྤྱོད་ངན་ཇི་ལྟར་ཡོད་པ་ཐམས་ཅད་
ཆེས་གསལ་བར་ལུང་བསྟན།།
དེ་ནས། ཨེ་མ་ཧོ། །དེ་ཚེ་དལ་འབྱོར་ཐོབ་པའི་ལུས་ཅན་ཀུན། །སེམས་
སྟོབས་བསྐྱེད་ལ་རྩོལ་བ་མ་ཞན་མཛོད། །ཡང་དག་དགེ་བའི་བཤེས་གཉེན་དམ་
པ་བསྟེན། །དེ་ཡི་ངག་ལ་ངེས་པར་ཚད་མར་ཟུངས། །ཐུགས་ཀྱི་དགོངས་པ་
ལོང་ལ་ལེགས་པར་སྤྱོད། །མི་རྟག་འཆི་བར་ངེས་ཀྱི་དམ་ཆོས་བསྒྲུབ་པར་མཛོད།
།ནམ་འཆི་ངེས་པ་མེད་པས་བརྩོན་འགྲུས་མྱུར་དུ་རྩོམས། །དངོས་པོ་ཅིས་ཀྱང་
མི་གཏོང་དམ་ཆོས་སྙིང་ལ་ཆོངས། །རྒྱུ་རྐྱེན་རྟེན་འབྲེལ་ཡིན་པས་དགེ་བའི་
ལས་ལ་འབད། །སྡུག་བསྔལ་སྡིག་ལས་འབྱུང་བས་མི་དགེའི་ལས་རྣམས་སྤོངས།



112 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
།ཀུན་རྫོབ་རྒྱུ་འབྲས་ཡིན་པས་ཚུལ་ཁྲིམས་གཙང་མ་སྲུངས། །འཁོར་རྒྱུ་ཉོན་མོངས་
སྤོངས་ལ་ངེས་འབྱུང་སེམས་བརྟན་བྱ། །ལུས་དང་སྲོག་གི་ཕྱིར་ཡང་སྡིག་སྤངས་
དགེ་བ་སྒྲུབས། །འཁོར་བའི་ཉེས་དམིགས་བསམ་ལ་སྐྱོ་བ་སྐྱེད། །སེམས་ཅན་
རྣམས་ལ་བྱམས་དང་སྙིང་རྗེ་སྒོམས། །དེ་དག་དོན་དུ་བྱང་ཆུབ་སེམས་སྐྱེད་ཅིག
།བྱང་ཆུབ་སེམས་དཔའི་བསླབ་པ་མ་ཉམས་སྲུངས། །ཆོས་ཀུན་རང་བཞིན་སྤྲོས་
བྲལ་བདག་མེད་སྒོམས། །དོན་དམ་ཀུན་རྫོབ་བདེན་པ་ཟུང་འཇུག་གིས། །བླ་མེད་
བྱང་ཆུབ་ལམ་ལ་ཆུད་པར་མཛོད། །ཁྱིམ་པ་དང་ནི་རབ་ཏུ་བྱུང་བ་ཀུན། །རང་
རང་སྤྱོད་ཚུལ་ཉམས་པ་མེད་པར་བྱ། །དེ་ཉིད་མ་བཅོས་འགྱུར་མེད་རྣལ་མ་ཡིན།
།མངོན་མཚན་མུ་སྟེགས་སྤྱོད་པ་དང་བྲལ་བས། །རང་སེམས་རང་གིས་བརྟགས་ལ་
དཔང་དུ་ཚུགས། །སྟོང་པའི་ཚིག་ལ་མ་ཞེན་བདེན་གཉིས་སྲོལ་ཚུལ་གྱིས། །ཆོས་
རྣམས་ཁ་ལ་མ་གཡེང་དེ་ཉིད་རྣལ་མར་སྤྱོད། །གཞན་ལ་སྒྲོ་སྐུར་མ་འདེབས་རང་
སེམས་དཔང་དུ་ཚུགས། །ཆོས་ལ་བཟང་ངན་མེད་ཀྱིས་ཐམས་ཅད་གཅིག་ཏུ་སློབས།
།དེ་ལྟར་བྱས་ན་འདི་ཕྱིར་བདེ་བ་འབྱུང་། །ཞེས་སྙིང་ནས་ཆོས་བཞིན་སྤྱོད་པར་
འདོད་པ་རྣམས་ལ་རྒྱལ་བའི་བཀའ་དང་བསྟུན་ནས་ལམ་མ་ནོར་བ་ལ་བསླབ་དགོས་
ཞེས་ཐུགས་བརྩེ་བས་ཞལ་ཏ་མཛད།།
དེ་ནས། ཨེ་མ་ཧོ། །ང་ཡི་ལྷ་སའི་རྟེན་དང་བརྟེན་པ་ལ། །བྱང་ཆུབ་སེམས་
ལྡན་སྐྱེས་བུ་དུ་མ་ཡིས། །ལོ་ནི་ཉིས་བརྒྱར་སྟི་སྟང་བྱེད་པར་འགྱུར། །དེ་ནས་
སངས་རྒྱས་བསྟན་པའི་སྒྲོན་མ་འདི། །སྟོན་པ་རྣམས་ཀྱིས་གསལ་བར་བྱེད་པར་
འགྱུར། །དེ་ནས་བསྟན་པའི་སྙིང་པོ་སྒྲུབ་པ་པོ། །བྱང་ཆུབ་སེམས་དང་ལྡན་པའི་
དགེ་སློང་ནི། །ཡོན་ཏན་དཔག་ཏུ་མེད་པའི་དམ་པ་འབྱུང་། །གསང་སྔགས་མངོན་
པར་འགྲུབ་པའི་དགེ་སློང་ནི། །དམ་པ་མང་པོས་བསྙེན་བཀུར་བྱེད་པར་འགྱུར།



སྐབས་གཉིས་པ། 113
།དེ་ནས་ཁྱད་པར་བསྙེན་བཀུར་ཆེད་བྱེད་པའི། །བྱང་ཆུབ་སེམས་དཔའ་ཤར་ཕྱོགས་
སྐུ་བལྟམས་པ། །གསང་སྔགས་འཛིན་པའི་རྣལ་འབྱོར་ཆེན་པོ་ནི། །སྙིང་པོའི་
མཐའ་ཅན་སྐྱེས་བུ་དམ་པས་ནི། །ཞལ་ཡང་བསྒྱུར་ཞིང་བསྙེན་བཀུར་དམ་པ་མཛད།
།དེ་ལ་བསྙེན་བཀུར་བྱས་པ་དེ་དག་ནི། །འཕགས་པའི་གང་ཟག་དམ་པ་ཤ་སྟག་གོ
།དེ་ཕྱིར་དེ་དག་ཀུན་ལ་དད་པ་སྐྱེད། །དེ་དག་ཅི་ཕྱིར་འཕགས་པ་ཡིན་ཞེ་ན། །སངས་
རྒྱས་རྣམས་ལ་མཛད་པ་ཆེན་པོ་མཛད། །དེ་ཕྱིར་དེ་དག་འཕགས་པའི་གང་ཟག་གོ
།དེ་ལྟར་འཕགས་པའི་གང་ཟག་རྣམས་འབྱུང་ཞིང༌། །འཁོར་ནི་ལེགས་གནས་
སྟོན་པའི་གསུང་རབ་དང་། །སྟོན་པའི་སྐུ་གཟུགས་དངོས་སུ་བཞུགས་པ་དང་།
།རི་བོ་ཡོན་
ད་ཏན་ཅན་ཡང་དེ་ན་ཡོད། །མ་ཕམ་མཚོ་ལ་ཀླུ་རྒྱལ་བྱང་སེམས་གནས།
།ཆུ་བོ་ཡོན་ཏན་ཅན་ཡང་དེ་ན་ཡོད། །ཁྲི་བཤོས་རྒྱ་མཚོའི་ཀླུ་བློན་བྱང་ཆུབ་སེམས།
།ཆུ་བོ་ཆེན་པོ་ཀུན་ལ་ཕན་པར་མཛད། །གནམ་མཚོ་ཕྱུག་མོའི་ནང་ན་བྱང་ཆུབ་
སེམས། །ཐང་ལྷའི་བྲག་ལ་དགྲ་བཅོམ་ལྔ་བརྒྱ་ཡོད། །སྦུབ་མཚོའི་གླིང་ན་ཀླུ་རྒྱལ་
བྱང་ཆུབ་སེམས། །ཁ་བུའི་གངས་ལ་དགྲ་བཅོམ་ལྔ་བརྒྱ་ཡོད། །རི་མཐོ་ས་གཙང་
གངས་རི་གཉན་གྱིས་བསྐོར། །སྒྲ་སྐད་སྙན་པ་སཾསྐྲྀ་ཏ་དང་མཚུངས། །མི་སྐད་
།ཡངས་ཤིང་མཐའ་ལེགས་ཡོན་ཏན་ཀུན་ལྡན་པ།
།དེ་ལྟར་ཁ་བ་ཅན་གྱི་ཡུལ་དབུས་སུ། །སྐྱེས་པ་དལ་འབྱོར་མི་ལུས་ཐོབ་པ་ཀུན།
།ཡོན་ཏན་སློབ་ལ་བརྩོན་པ་མ་ཞན་ཅིག །སྔོན་གྱི་སྨོན་ལམ་དག་པས་ཞིང་དེར་སྐྱེས།
།དད་གུས་མོས་པ་ཡོད་པར་གྱུར་པ་ཡིས། །གཞན་བྱ་མི་དགོས་འདི་ལ་མོས་པས་ཆོག
།ཕྱག་དང་མཆོད་པ་དག་ལ་འབད་པར་གྱིས། །མཆོད་ཅིང་གུས་པར་བྱེད་པ་ཐམས་
ཅད་ནི། །ཕྱིར་མི་ལྡོག་པར་རྒྱལ་བས་ལུང་བསྟན་པས། །འདི་ལ་གུས་པར་མཛོད་
ཅིག་བོད་འབངས་རྣམས། །བདག་ནི་ཁྱེད་ལ་དེ་དག་འདོམས་བྱེད་པ། །རྙེད་ཕྱིར་
ཆོས་ལ་བ
བསྒྱུར་དུ་བཏུབ་པའི་སྒྲ།



114 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
།བ
མ་ཡིན་གྲགས་པའི་ཕྱིར་མ་ཡིན། །སྙིང་རྗེས་ཀུན་ནས་བསླངས་པའི་ཚིག་ཡིན་པས།
།གུས་པའི་ཡིད་ཀྱིས་སྤྱི་བོར་བླང་བར་མཛོད། །ཅེས་ཁམས་གསུམ་ཆོས་ཀྱི་
རྒྱལ་པོ་རྗེ་བཙུན་ཙོང་ཁ་པ་ཆེན་པོ་ཤར་ཕྱོགས་མདོ་ཁམས་སྨད་དུ་སྐུ་བལྟམས།
དབུས་གཙང་གི་ལྗོངས་འདིར་བྱོན་ནས་རྒྱལ་བའི་བསྟན་པ་རྒྱ་ཆེར་སྤེལ་བ་དང་།
ལྷག་པར་ཇོ་བོ་རིན་པོ་ཆེ་ལ་རིན་པོ་ཆེའི་སྲོག་ཞུ་ཕུལ་ནས་ཞལ་ལོངས་སྐུ་ལྟ་བུར་
བསྒྱུར་བ་སོགས་བསྙེན་བཀུར་རྒྱ་ཆེར་མཛད་པས་བོད་འབངས་ཀྱི་བདེ་སྐྱིད་འཕེལ་
བར་མཛད་པ་དང་། རྗེ་བླ་མའི་བསྟན་པ་ལ་ཞུགས་པའི་སྐྱེས་བུ་དམ་པ་བགྲང་བ་
ལས་འདས་པ་འབྱོན་ཞིང་བོད་འབངས་རྣམས་ཀྱིས་དེ་དག་ལ་གུས་པ་བསྐྱེད་དགོས་
སོ་ཞེས་ལུང་བསྟན་དང་ཞལ་ཏ་མང་དུ་གནང་ནས་སླར་ཡང་ཐུགས་རྗེ་ཆེན་པོའི་
ཐུགས་ཁར་ཐིམ་མོ།།
ལུང་བསྟན་དེ་དག་ལྟར་ན་དཔལ་ལྷ་གཅིག་དི་པཾ་ཀ་ར་དང་ཆོས་ཀྱི་རྒྱལ་པོ་
ཙོང་ཁ་པ་ཆེན་པོ་གཉིས་གངས་ཅན་གྱི་ལྗོངས་འདིར་རྒྱལ་བའི་བསྟན་པ་འཛིན་པ་
ལ་འགྲན་པའི་ཟླ་དང་བྲལ་ཞིང་རྒྱལ་བ་རང་ཉིད་སླར་བྱོན་པ་ལྟ་བུའོ་ཞེས་རྒྱ་ཆེར
བསྔགས་པ་དོན་དང་མཐུན་པ་ཡིན་ནོ། །དེ་ཡང་གོང་དུ་བཤད་པ་དེ་དག་ནི་ཁོ་བོ་
ཅག་རྗེ་བླ་མའི་རྗེས་འཇུག ག་ཡིན་པའི་རྒྱུ་མཚན་གྱིས་རྨོངས་ཞེན་གྱི་སྒོ་ནས་རང་
བཟོར་བཀོད་པ་མ་ཡིན་གྱི། ཆོས་རྒྱལ་སྲོང་བཙན་སྒམ་པོ་ཉིད་ཀྱི་བཀའ་ཆེམས་
ལས་ཇི་ལྟར་འབྱུང་བ་ལྟར་སྒྲོ་སྐུར་མེད་པ་བྲིས་པ་ཡིན་ནོ། །དེ་ནས་བློན་པོ་
རྣམས་ཀྱིས་ཀྱང་ར་མོ་ཆེ་དང་འཕྲུལ་སྣང་གི་ལྷ་གཉིས་བརྗེས་ཏེ་ཇོ་བོ་ཤཱཀྱ་མུ་ནི་
འཕྲུལ་སྣང་དུ་སྤྱན་དྲངས། ཇོ་བོ་མི་བསྐྱོད་རྡོ་རྗེ་ར་མོ་ཆེར་སྤྱན་དྲང་བ་སོགས་ཞལ་
ཆེམས་ལྟར་བྱས་སོ། །ཆོས་རྒྱལ་སྲོང་བཙན་སྒམ་པོའི་སྲས་མང་སྲོང་མང་བཙན།
དེའི་སྲས་གུང་སྲོང་གུང་བཙན། དེའི་སྲས་འདུས་སྲོང་མང་པོ་རྗེ་བློ་ནམ་འཕྲུལ་གྱི་



སྐབས་གཉིས་པ། 115
རྒྱལ་པོ། དེའི་སྲས་ཁྲི་ལྡེ་གཙུག་བརྟན་ཏེ་རྒྱལ་པོ་དེའི་སྐུ་རིང་ལ་གཙུག་ལག་ཁང་
མང་དུ་བཞེངས། མདོ་སྡེ་ལས་བརྒྱ་པ་དང་། གསེར་འོད་དམ་པ་སོགས་བསྒྱུར།
དེའི་སྲས་འཇང་ཚ་ལྷ་དབོན་ལ་རྒྱའི་རྒྱལ་པོའི་སྲས་མོ་གྱིམ་ཤང་ཀོང་ཇོ་བླངས་པས་
བུ་ཤི་སྟེ་མེས་དང་འདུས་ནས་ལྷ་བཀྱ་མུ་ནི་བཙལ་ཏེ་མཆོད་པ་བྱས་སོ།།
དེ་ལ་སྲས་མཚན་ལྡན་ཞིག་ས་ཕོ་རྟ་ལ་འཁྲུངས་ཏེ། རྒྱལ་པོ་ལ་འཕང་ཐང་
དུ་བསྟན་པར་ཆས་པ་ན། བུ་སྣ་ནམ་ཟས་ཕྲོགས་ཏེ་སྣ་ནམ་གྱི་བུར་བྱས་ནས་ཁྲི་
སྲོང་ལྡེའི་བཙན་ཞེས་གྲགས་སོ། །ཆོས་རྒྱལ་ཁྲི་སྲོང་ལྡེའུ་བཙན་ཆུང་ངུའི་དུས་ནས་
ཆོས་ལ་མཉེས་པས་རྒྱའི་ཡུལ་དུ་སང་ཤི་ལ་སོགས་མི་བཞི་ཆོས་འཚོལ་དུ་བཏང་ངོ་།
།རྒྱལ་བུ་སྐུ་ན་ཕྲ་བའི་དུས་སྡིག་བློན་རྣམས་ཀྱིས་ཆོས་ཁྲིམས་བཤིག །ཇོ་བོ་ཤཱཀྱ་མུ་ནི་
བྱེ་ཐེམས་སུ་སྦས། ལྷ་སར་བཤས་ར་བྱས་པ་ན་སྡིག་བློན་འགའ་ཞིག་རྒྱབ་གས་ནས་
ཤི་བ་སོགས་ལྟས་ངན་སྣ་ཚོགས་པ་བྱུང་བ་ན།
ཇོ་བོ་རིན་པོ་ཆེ་མང་ཡུལ་སྐྱིད་གྲོང་དུ་
བསྐྱལ་ལོ། །དེ་ནས་ཁྲི་སྲོང་ལྡེའུ་བཙན་དགུང་ལོ་བཅུ་གསུམ་ལ་བབ་པ་ན་རྒྱལ་སར་
བཏོན། ཆོས་འཚོལ་བར་བཞེད་ནས་པཎྜིཏ་ཨ་ནནྟ་ལ་སོགས་པ་ཆོས་བསྒྱུར་དུ་བཅུག
།སྦ་གསལ་སྣང་གིས་བལ་ཡུལ་དུ་ཕྱིན་པ་ན་མཁན་པོ་བོ་དྷི་སཏྭ་དང་མཇལ། བོད་དུ་
འབྱོན་པར་གསོལ་བ་བཏབ་པ་ན་ཞལ་གྱིས་བཞེས། རིམ་གྱིས་ལྷ་སར་ཕྱགས་ཕེབས།
དེ་ནས་བསམ་ཡས་སུ་སྤྱན་དྲངས། ཆོས་རྒྱལ་ཁྲི་སྲོང་ལྡེའུ་བཙན་གྱིས་ཕྱག་བཙལ་ཏེ།
དགེ་བ་བཅུ་དང་། ཁམས་བཅོ་བརྒྱད་ལ་སོགས་པའི་ཆོས་གསན། དེའི་ཚེ་བོད་ཀྱི་
ལྷ་སྲིན་གདུག་པ་ཅན་རྣམས་ཁྲོས་ཏེ་དམར་པོ་རི་ལ་ཐོག་ཕབ་པ་སོགས་གནོད་པ་སྣ་
ཚོགས་བྱས་པ་ན། སྡིག་བློན་རྣམས་ཀྱིས་ཆོས་བྱས་པས་ལན་ཟེར་ནས་མཁན་ཆེན་
རེ་ཞིག་བལ་ཡུལ་དུ་འབྱོན་དགོས་བྱུང་། དེའི་ཚེ་ཆོས་རྒྱལ་ཁྲི་སྲོང་ལྡེའུ་བཙན་གྱིས་
མཁན་པོའི་སྤྱན་སྔར་གསེར་མང་
ང་དུ་ཕུལ། ཞབས་སྤྱི་བོར་བླངས། གདོང་མཆི་མ་



116 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
དང་བཅས་སྨྲ་མི་ཕོད་པ་ལྟ་བུར་གསོལ་བ་མང་དུ་བཏབ་ཅིང་སླར་འབྱོན་པར་ཞུས།
མཁན་པོའི་ཞལ་ནས་ཁོ་བོ་རེ་ཞིག་བལ་པོར་འགྲོ། །བོད་ཀྱི་མི་མ་ཡིན་རྣམས་འདུལ་
བ་ལ་པདྨ་སམ་བྷ་ཝ་གདན་དྲོངས་གསུངས་ནས་བལ་པོར་ཕེབས། སློབ་དཔོན་རིན་
པོ་ཆེས་ཀྱང་མཁྱེན་བཞིན་དུ་བལ་པོར་
པོར་ཕེབས་པ། རྒྱལ་པོས་སྤྱན་དྲངས་ནས་བོད་
ཀྱི་ལྷ་སྲིན་གདུག་པ་ཅན་ཐམས་ཅད་དམ་ལ ལ་བཏགས། དེ་ནས་མཁན་ཆེན་ཡང་
བལ་ཡུལ་ནས་སྤྱན་དྲངས། ཇོ་བོ་རིན་པོ་ཆེ་ཡང་མང་ཡུལ་ནས་སྤྱན་དྲངས་ཏེ།
འཕྲུལ་སྣང་དུ་བཞུགས་སུ་གསོལ།
དེ་ནས་ལོ་བཅོ་ལྔའི་རིང་ལ་བསམ་ཡས་ཀྱི་གཙུག་
ལག་ཁང་ལྕགས་རི་དང་བཅས་པ་ལེགས་པར་གྲུབ་སྟེ། མཁན་པོ་བོ་དྷི་ས་ཏྭ་དང་།
སློབ་དཔོན་པདྨ་སམ་བྷ་ཝ་གཉིས་ཀྱིས་རབ་གནས་རྒྱས་པར་མཛད།།
ལུག་གི་ལོ་ལ་ཐམས་ཅད་ཡོད་པར་སྨྲ་བའི་སྡེ་པའི་དགེ་སློང་བཅུ་གཉིས་
སྤྱན་དྲངས་ཏེ། བོད་ལ་བཙུན་པ་བཏུབ་མི་བཏུབ་སད་པའི་ཕྱིར་དུ། སད་མི་
མི་བདུན་རབ་ཏུ་ཕྱུང་སྟེ། རབ་ཏུ་བྱུང་བའི་མཚན་ཡེ་ཤེས་དབང་པོ་ལ་སོགས་
པར་བཏགས། རབ་ཏུ་བྱུང་མ་ཐག་མངོན་ཤེས་དང་རྫུ་འཕྲུལ་ལ་སོགས་པ་ཐོབ།
འཕགས་པ་ཤཱ་རིའི་བུ་ནས་མཁན་ཆེན་ཞི་བ་འཚོའི་བར་གྱི་མཁན་བརྒྱུད་རྣམས་
བསམ་ཡས་ཀྱི་གྱང་རིས་ལ་བྲིས། དེ་ནས་སློབ་དཔོན་བི་མ་ལ་མི་ཏྲ། སློབ་དཔོན་
སངས་རྒྱས་གསང་བ་སོགས་རྒྱ་གར་ནས་པཎ་གྲུབ་མང་དུ་གདན་དྲངས། སད་
མི་མི་བདུན་སོགས་བོད་ཀྱི་ལོ་ཙཱ་བ་རྣམས་དང་བཅས་མདོ་སྔགས་ཀྱི་ཆོས་བསམ་
ལས་འདས་པ་བསྒྱུར། བོད་ཁམས་སུ་བཀའ་འགྱུར་རོ་ཅོག་གི་མཚན་བྱང་དང༌།
བམ་པོ་དང་། ཟློ་ཀའི་གྲངས་དང་བཅས་གཏན་ལ་ཕབས་ནས་དཀར་ཆག་ཏུ་བྲིས།
རབ་ཏུ་བྱུང་བའི་སྡེ་མང་དུ་བཙུགས། རབ་ཏུ་བྱུང་བ་རྣམས་ལ་གུས་པ་བླ་ལྷག་ཏུ་
མཛད་དེ་འཚོ་བ་བླ་ནས་སྦྱོར། ཞབས་སྤྱི་བོར་ལེན། བོད་འབངས་ཐམས་ཅད་



སྐབས་གཉིས་པ། 117
དགེ་འདུན་གྱི་སྡེ་ལ་གུས་པར་བཀོད་དེ། བོད་ཁམས་སུ་སངས་རྒྱས་ཀྱི་བསྟན་པ་
ཉི་མ་ཤར་བ་ལྟར་མཛད་དོ།།
དེ་ནས་མཁན་པོ་བོ་དྷི་ས་ཏྭ་བོད་འབངས་ཀྱི་བསོད་ནམས་ཀྱིས་མ་ཐུབ་པར་རྟས་
ཕྲ་རྒྱབ་པའི་རྐྱེན་གྱིས་ཞིང་གཤེགས་ཁར་ཞལ་ནས་བོད་དུ་མུ་སྟེགས་ནི་མི་འབྱུང་གི།
།སངས་རྒྱས་ཀྱི་བསྟན་པ་ཉིད་ཁ་གཉིས་སུ་གྱེས་ཏེ་རྩོད་པར་འགྱུར་བས། དེའི་ཚེ་ངའི་
སློབ་མ་ཀ་མ་ལ་ཤཱི་ལ་སྤྱན་དྲོངས་ལ་རྩོད་པ་བྱེད་དུ་ཆུག་ཅིག །བྱས་པས་རྩོད་པ་ཆོས་
ཕྱོགས་སུ་ཞི་བར་འགྱུར་རོ། །ཞེས་ལུང་བསྟན་ཏེ་གཤེགས་སོ།།
དེ་ནས་ཇི་ལྟར་ལུང་བསྟན་པ་ལྟར། རྒྱ་ནག་ཧཱ་ཤང་སློབ་མར་བཅས་པ་དར་
ཏེ། ལུས་ངག་གི་ཆོས་སྤྱོད་དགེ་བ་བྱས་པས་སངས་མི་རྒྱ། བྱར་མེད་ལ་གནས་
ན་སངས་རྒྱ་ཟེར་ནས་ཆད་ལྟ་ལ་ཞེན་ནས་དགེ་སྦྱོར་མི་བྱེད། བོད་ཕལ་ཆེར་དེ་
ལ་དགའ་སྟེ་དེའི་ལུགས་སློབ། དཔལ་དབྱངས་དང་། སྦ་རཏ་ལ་སོགས་པ་ཉུང་
ཤས་ཤིག་མཁན་ཆེན་བོ་དྷི་ས་ཏྭཱའི་ལུགས་བྱེད་པས་ལྟ་སྤྱོད་མ་མཐུན་ཏེ་རྩོད་པ་ལ།
ཆོས་རྒྱལ་གྱིས་མཁན་ཆེན་བོ་དྷི་སཏཱའི་ལུགས་བཞིན་དུ་ལྟ་སྤྱོད་གྱིས་ཤིག་གསུངས་
པས། ཧྭ་ཤང་ཅིག་ཅར་བ་རྣམས་ཁྲོས་ཏེ། ཆུ་གྲི་རྣོན་པོར་བསྲེལ་ཞིང་། ལམ་ལ་
རིམ་གྱིས་སློབ་པ་མཁན་ཆེན་གྱི་ལུགས་འཛིན་པ་རྣམས་རིལ་གསོད་ཟེར་བས་རྒྱལ་
པོ་ཐུགས་མ་བདེ་ནས། ཡེ་ཤེས་དབང་པོ་འབོད་དུ་བཏང་བས་ལན་གཉིས་སུ་མ་
ཁུགས་ནས། གསུམ་པ་ལ་མ་ཁུགས་ན་གསད་པར་བྱས་ཏེ་བཏང་བས། བྲག་ཕུག་
འདོམ་བཅུ་གཉིས་ལ་སྤྱང་ཐག་ལ་འགྲོ་དགོས་པ་ཞིག་ཏུ་ཕྱིན་ཏེ་གཤེགས་པར་ཞུ།
མི་གཤེགས་ན་གསོད་དུ་འོང་བྱས་པས་བྱོན་ཏེ། རྒྱལ་པོ་ལ་བདག་དགུག་མི་འཚལ།
མཁན་པོའི་ཞལ་ཆེམས་འདི་ལྟར་བདོག་ཞུས་པས། རྒྱལ་པོ་བསྙེལ་བསོས་ཏེ། སློབ་
དཔོན་ཀ་མ་ལ་ཤཱི་ལ་སྤྱན་འདྲེན་པའི་ཕོ་ཉ་བཏང་པས། དེ་ཧྭ་ཤང་གིས་ཚོར་ནས།



118 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ཡུམ་རྒྱས་པ་ལ་སོགས་པ་མདོ་སྡེ་ཟབ་མོ་རྣམས་སྤྱན་དྲངས་ཏེ་བཤད་པ་བསླབས།
བསྟན་བཅོས་ལ་ཆོས་བྱ་མི་དགོས་ཉལ་བས་ཆོག་ཅེས་སྟོན་པ་བསམ་གཏན་ཉལ་
བའི་འཁོར་ལོ། དེ་ལ་རྩོད་པ་སྤོང་བ་བསམ་གཏན་གྱི་ལོན། ཡང་ལོན་གཉིས།
དེ་རིགས་པས་བསྒྲུབ་པ་ལྟ་བའི་རྒྱབ་ཤ། ལུང་གིས་བསྒྲུབ་པ་མདོ་སྡེ་བརྒྱད་ཅུ་
ཁུངས་སུ་དྲངས་པ་ལ་སོགས་པ་བྱས། མདོ་སྡེ་དགོངས་པ་ངེས་འགྲེལ་རང་གི་ལྟ་
སྤྱོད་དང་འགལ་བར་མཐོང་ནས་རྡོག་པས་གྲིལ་ལོ། །དེའི་ཚེ་ཡེ་ཤེས་དབང་པོས་
མཁན་པོའི་དགོངས་པ་འདི་བཞིན་ཡིན་ཞེས་སྙན་དུ་གསོལ་བས་བཙན་པོ་དགྱེས་ཏེ།
ཁྱེད་ངའི་ཨཱ་ཙརྱ་ཞེས་གསུང་ངོ༌།།
དེ་ནས་ཀ་མ་ལ་ཤཱི་ལ་བྱོན་པ་དང༌། ཆོས་རྒྱལ་གུང་ལ་བཞུགས། ཧྭ་
ཤང་འཁོར་བཅས་གཡས་གྲལ་དུ་བྱས། སློབ་དཔོན་འཁོར་བཅས་གཡོན་གྲལ་
དུ་བྱས། ཆོས་རྒྱལ་གྱིས་གཉིས་ཀའི་ལག་ཏུ་མེ་ཏོག་གི་འཕྲེང་བ་རེ་གཏད་དེ།
ཁྱེད་གཉིས་རྩོད་པ་གྱིས་ལ་གང་རྒྱལ་བ་ལ་ཕམ་པས་མེ་ཏོག་ཕྲེང་བ་ཕུལ་ཅིག
།ཕམ་པ་དེ་འདིར་མ་སྡོད་ཅིག་ཅེས་བཀའ་སྩལ་པ་དང་། ཧྭ་ཤང་ན་རེ། ལས་
དགེ་མི་དགེ་སྤྱད་ན་མཐོ་རིས་དང་ངན་སོང་དུ་འགྲོ་བས་འཁོར་བ་ལས་མི་ཐར་
ཞིང་སངས་རྒྱས་ཐོབ་པ་ལ་བསྒྲིབས་པ་ཡིན། དཔེར་ན་སྤྲིན་དཀར་ནག་གང་
གིས་ཀྱང་ནམ་མཁའ་ལ་བསྒྲིབས་པ་དང་འདྲ། གང་ཞིག་ཅི་ལ་ཡང་མི་སེམས།
ཅི་ཡང་མི་བསམ་པ་དེ་འཁོར་བ་ལས་ཡོངས་སུ་ཐར་བར་འགྱུར་རོ། །ཅི་ལ་ཡང་
མི་སེམས་མི་རྟོག་མི་སྤྱོད་པ་ནི་མི་དམིགས་པ་ཡིན་པས་ཅིག་ཅར་དུ་འཇུག་པ་ནི་
ས་བཅུ་པ་དང་འདྲའོ་ཟེར་རོ།།
ཀ་མ་ལ་ཤཱི་ལའི་ཞལ་སྔ་ནས། དེ་ལྟར་ཅི་ལ་ཡང་མི་བསམ་ཟེར་བ་དེ་ནི་
སོ་སོར་རྟོག་པའི་ཤེས་རབ་སྤངས་པ་ཡིན་ནོ། །ཡང་དག་པའི་ཡེ་ཤེས་ཀྱི་རྩ་བ་
ཅི



སྐབས་གཉིས་པ། 119
སོ་སོར་རྟོག་པའི་ཤེས་རབ་ཡིན་པས། དེ་སྤངས་པས་འཇིག་རྟེན་ལས་འདས་པའི་
ཤེས་རབ་ཀྱང་སྤངས་པར་འགྱུར་རོ། །སོ་སོར་རྟོག་པའི་ཤེས་རབ་མེད་ན་རྣལ་
འབྱོར་པ་གང་གིས་རྣམ་པར་མི་རྟོག་པ་ལ་གནས། གལ་ཏེ་ཆོས་ཐམས་ཅད་དྲན་པ་
མེད་ཅིང་ཡིད་ལ་བྱ་བ་མེད་པ་ཡིན་ན། ཉམས་སུ་མྱོང་བ་ཐམས་ཅད་མི་དྲན་ཞིང་
ཡིད་ལ་མི་བྱ་བར་མི་ནུས་སོ། །གལ་ཏེ་བདག་གིས་ཆོས་དྲན་པར་མི་བྱའོ་སྙམ་ན
དེ་ཤིན་ཏུ་དྲན་པ་ཡིད་ལ་བྱས་པར་འགྱུར་རོ། །དྲན་པ་མེད་པ་ཙམ་པོ་ལ་བྱེད་ན་
བརྒྱལ་བ་འམ། འབོག་པའི་དུས་སུ་རྣམ་པར་མི་རྟོག་པར་འགྱུར་རོ། །ཡང་དག་
པའི་སོ་སོར་རྟོག་པ་མེད་པར་རྣམ་པར་མི་རྟོག་པ་ལ་འཇུག་པའི་ཐབས་མེད་དོ།
།དྲན་པ་ཙམ་པོ་བཀག་ཀྱང་། ཡང་དག་པའི་སོ་སོར་རྟོག་པ་མེད་ན་ཆོས་ཐམས་
ཅད་ངོ་བོ་ཉིད་མེད་པ་ལ་ཇི་ལྟར་འཇུག་ནུས། སྟོང་པ་ཉིད་མ་རྟོགས་པར་སྒྲིབ་པ་
སྤངས་པར་མི་འགྱུར་བ་ཁོ་ནའོ། །དེས་ན་ཡང་དག་པའི་ཤེས་རབ་ཀྱིས་ཕྱིན་ཅི་
ལོག་གི་སྣང་བ་རྒྱང་བསྲིངས་པ་ཡིན་ནོ།།
དེས་ན་དྲན་བཞིན་དུ་མི་དྲན་བྱར་མི་རུང་ངོ་། །དྲན་པ་དང་ཡིད་ལ་བྱ་བ་མེད་
པར་སྔོན་གྱི་གནས་རྗེས་སུ་དྲན་པ་དང་། ཐམས་ཅད་མཁྱེན་པར་ཇི་ལྟར་འགྱུར།
ཉོན་མོངས་པ་ཡང་ཇི་ལྟར་སྤོང་། དེ་བས་ན་ཡང་དག་པའི་ཤེས་རབ་ཀྱིས་དོན་
ངེས་པར་རྟོགས་པའི་རྣལ་འབྱོར་པས། དུས་གསུམ་ཕྱི་ནང་ཐམས་ཅད་སྟོང་པར་
རྟོགས་ནས་རྟོག་པ་ཉེ་བར་ཞི་སྟེ། ལྟ་བ་ངན་པ་ཐམས་ཅད་སྤངས་ཏེ། དེ་བསྟན་ནས་
ཐབས་ཤེས་རབ་ལ་མཁས་པས་སྒྲིབ་པ་ཐམས་ཅད་བསལ་ནས་སངས་རྒྱས་ཀྱི་ཆོས་
ཐམས་ཅད་ཐོབ་པར་འགྱུར་རོ་ཞེས་གསུངས་སོ། །དེ་ནས་ཆོས་རྒྱལ་གྱི་ཞལ་ནས།
འཁོར་ཀུན་གྱིས་ཀྱང་མཆིད་གཤགས་ཐོབ་ཅིག་གསུངས་པ་དང་། དཔལ་དབྱངས་
ཀྱིས་ཕར་ཕྱིན་དྲུག་ལས་བརྩམས་ཏེ་མང་ཞིག་སྨྲས། དེ་ནས་ཡེ་ཤེས་དབང་པོས་



120 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ཅིག་ཅར་འཇུག་བྱ་བ་དང་། རིམ་གྱིས་འཇུག་བྱ་བ་གཉིས་དཔྱད་དགོས་ཏེ།
རིམ་གྱིས་འཇུག་ན་རྒྱུ་མ་མཆིས་པས་ངེད་དང་མི་འདྲ། ཅིག་ཅར་འཇུག་ན་ཁྱེད་ད
དུང་ཅི་བྱེད། དང་པོ་ནས་སངས་རྒྱས་ན་ཅི་ཉེས། དེ་བས་ན་རི་ལ་འཛེག་པའང་གོམ་
པ་རེ་རེ་ནས་འཛེག་དགོས་ཏེ། གོམ་པ་གཅིག་གིས་བགྲོད་མི་ནུས་པ་ལྟར། རིམ་
གྱིས་མ་བསླབས་པར་ས་དང་པོ་ཐོབ་པའང་དཀའ་ན་ཐམས་ཅད་མཁྱེན་པ་ལྟ་ཅི་སྨོས།
ངེད་ལམ་ལ་རིམ་གྱིས་སློབ་པའི་ལུགས་ཀྱི་གསུང་རབ་ཀུན་ལ་ཤེས་རབ་གསུམ་
གྱིས་སྦྱངས་པས་དོན་མ་ནོར་བར་ཤེས། ཆོས་སྤྱོད་བཅུ་ལ་བསླབས་ཏེ་བསྒོམས་
པས་བཟོད་པ་ཐོབ། ས་དང་པོར་སྐྱོན་མེད་པ་ལ་ཞུགས་ཏེ། ས་བཅུ་རིམ་གྱིས་སྦྱངས་
པས་ཚོགས་གཉིས་རྫོགས་ནས་འཚང་རྒྱ་བ་ཡིན། ཁྱེད་ལྟར་ན་ཚོགས་མ་རྫོགས།
བློ་མ་སྦྱངས་པར། འཇིག་རྟེན་གྱི་བྱ་བ་ཡང་མི་ཤེས་ན། ཤེས་བྱ་ཐམས་ཅད་
ཤེས་པར་ཇི་ལྟར་འགྱུར། ཅི་ཡང་མ་བྱས་པར་ཉལ་བས་ཟན་ཡང་མི་མྱོང་སྟེ།
ལྟོགས་ཏེ་འཆི་ན་སངས་རྒྱས་ག་ལ་འགྲུབ། མ་བརྟགས་མ་དཔྱད་པར་གོམ་པ་བོར་
ཡང་བརྡེག་འཆོས་ན། ཆོས་ག་ལ་རྟོགས་ཞེས་བྱ་བ་ལ་སོགས་པ་རྒྱས་པར་སྨྲས་པས།
རྒྱ་ནག་ཧྭ་ཤང་གིས་ལན་སྨྲ་བར་མ་ནུས་པར་མེ་ཏོག་གི་ཕྲེང་བ་སློབ་དཔོན་ལ་ཕུལ་
ཏེ་ཕམ་བླངས་པ་ན། ཆོས་རྒྱལ་ཁྲི་སྲོང་སྡེ་བཙན་གྱི་ཞལ་ནས། ད་ཕྱིན་ཆད་ལྟ་བ་
ཀླུ་སྒྲུབ་ཀྱི་ལུགས་ཟུངས། སྤྱོད་པ་ཆོས་སྤྱོད་བཅུ་དང་ཕ་རོལ་ཏུ་ཕྱིན་པ་ལ་སློབས།
ཧྭ་ཤང་གི་ལུགས་སུས་ཀྱང་མི་བྱའོ་ཞེས་བཀའ་སྩལ་ཏེ། ཧྭ་ཤང་འཁོར་བཅས་རྒྱ་
ཡུལ་དུ་བརྫངས་ཧྭ་ཤང་གི་བརྩམས་ཆོས་ཐམས་ཅད་ས་འོག་ཏུ་སྦས་སོ།།
དེ་ནས་ཆོས་རྒྱལ་ཁྲི་སྲོང་ལྡེ་བཙན་དགུང་ལོ་དྲུག་ཅུ་རྩ་དགུ་ལ་སྐུ་གཤེགས།
ཆོས་རྒྱལ་དེ་ནི་རྗེ་བཙུན་འཇམ་དབྱངས་ཀྱི་སྤྲུལ་པར་གྲགས་ཤིང་། ཆོས་རྒྱལ་
དེ་དང་། གོང་གི་མཁན་སློབ་གཉིས་པོ་དེ་ནི་བོད་ཁམས་ལ་བཀའ་དྲིན་མཚུངས་
-
- -



སྐབས་གཉིས་པ། 121
པ་མེད་པ་ཡིན་པས། སྔོན་གྱི་མཁས་པ་རྣམས་ཀྱིས་གཙུག་ལག་ཁང་གི་སྒོ་ཁང་
དུ་མཁན་སློབ་ཆོས་གསུམ་གྱི་མཚོན་བྱེད་སྡོམ་བརྩོན་དམ་པ་ཞེས་རི་མོར་འདྲི་
བའི་སྲོལ་དར་ཞིང༌། རི་མོའི་གཟུགས་ཙམ་གྱིས་གཙུག་ལག་ཁང་ལ་མེའི་གནོད་
པ་བསྲུང་བ་སོགས་ཕན་བདེ་སྟེར་བར་གྲགས་སོ། །ཆོས་རྒྱལ་མེས་དབོན་དེ་དག་
ནི་རང་ཅག་གངས་རིའི་ཁྲོད་དུ་གནས་པ་རྣམས་ལ་བཀའ་དྲིན་མཚུངས་ཟླ་མེད་པ་
ཡིན་པས་ཕྱི་རབས་ཀྱི་སྐྱེ་བོ་དག་གིས་བཀའ་དྲིན་རྗེས་སུ་དྲན་པར་བྱ་དགོས་ཤིང་།
དེའི་ཕྱིར་ཆོས་རྒྱལ་དེ་དག་གི་མཛད་པ་བཟང་པོ་རྣམས་ཞིབ་ཏུ་བྲི་བར་སྤྲོ་ནའང་
ཡི་གེ་མང་བས་འཇིགས་ནས་དེ་ཙམ་ལས་མ་སྤྲོས་སོ།།
ཆོས་རྒྱལ་དེའི་སྲས་མུ་ནེ་བཙན་པོ་ནི་ཆབ་སྲིད་བཟུང་སྟེ་བསམ་ཡས་སུ་
མཆོད་པ་རྒྱ་ཆེན་པོ་བཙུགས། བོད་འབངས་ཀྱི་སྦྱིད་སྡུག་ལན་གསུམ་སྣོམས།
ཆབ་སྲིད་ཆོས་ཀྱིས་བསྐྱངས་ཀྱང་སྐུ་ཚེ་ཐུང་སྟེ་བཅུ་བདུན་པ་ལ་གཤེགས། དེ་ནས་
གཅུང་ཁྲི་ལྡེ་བཙན་གསད་ན་ལེགས་ཀྱིས་ཀྱང་རྒྱལ་སྲིད་ཆོས་བཞིན་དུ་བསྐྱངས།
དེ་ནས་དེའི་སྲས་ཁྲི་ལྡེ་སྲོང་བཙན་རལ་པ་ཅན་དགུང་ལོ་བཅོ་བརྒྱད་ལོན་པ་ན་རྒྱལ་
སྲིད་བཟུང་སྟེ་བོད་འབངས་ཆོས་ཀྱིས་བསྐྱངས། འོད་ལྗང་རྡོའི་ལྷ་ཁང་ལ་རྒྱ་ཕིབས་
ཕུབ། ཆོས་རྒྱལ་ཁྲི་སྲོང་ལྡེ་བཙན་གྱི་མཛད་པ་བཟང་པོ་རྣམས་རྗེས་སུ་བསྐྱངས་ཏེ།
བོད་ཁམས་སུ་ཆོས་ཀྱི་སྲོལ་ཆེར་སྤེལ་བར་བཞེད་པ་ན། ལོ་པཎ་སྣ་ཚོགས་པས་སྐད་
དང་བརྡ་མི་འདྲ་བ་སྣ་ཚོགས་ཀྱིས་བོད་ཀྱི་སེམས་ཅན་རྣམས་ཀྱིས་ཆོས་བསླབ་དཀའ་
བར་གཟིགས་ནས་པཎྜིཏ་ཛི་ན་མི་ཏྲ་ལ་སོགས་པའི་མཁས་པ་ཁུངས་ཐུབ་མང་པོ་དང་།
ལོ་ཙཱ་བ་མཁས་པ་མང་པོ་བསགས་ནས་ཐེག་པ་ཆེ་ཆུང་གི་ཆོས་མང་དུ་བསྒྱུར་ཅིང་།
ཆོས་རྣམས་ཀྱི་མིང་དཀར་ཆག་ཏུ་བྲིས་ནས། སླན་ཆད་དེ་ཁོ་ན་ལ་ཐོས་བསམ་བྱ་
དགོས་ཚུལ་དང་། སྡེ་པ་རྣམས་ཀྱི་ནང་ནས་ཐམས་ཅད་ཡོད་པར་སྨྲ་བའི་ལུགས་



122 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ལས་གཞན་དུ་བྱ་ས་མེད་པས་མཁན་པོ་བོ་དྷི་ས་ཏཱའི་རྗེས་སུ་འབྲང་དགོས་ཚུལ་དང་།
སྔགས་ལ་བསྙད་བཏགས་པའི་རྩིང་ཆོས་རྣམས་དགག་ཕྱིར་གསང་སྔགས་ཀྱི་ཆོས་
གང་བྱུང་དུ་བསྒྱུར་མི་ཆོག་པའི་བཀས་བཅད་མཛད། སྔར་བསྒྱུར་བའི་རྒྱལ་བའི་
བཀའ་དྲི་མ་མེད་པ་རྣམས་སྐད་གསར་བཅད་ཀྱིས་གཏན་ལ་ཕབ་ཏེ། བོད་ཁམས་
ཐམས་ཅད་ཀྱིས་གོ་བདེ་བར་བཅོས། དགེ་འདུན་གྱི་སྡེ་ལ་ཕུ་དུད་གཙོ་བོར་མཛད་དེ།
རབ་ཏུ་བྱུང་བ་རེ་རེ་ལ་འབངས་མི་ཁྱིམ་བདུན་བདུན་ཕུལ། དབུ་ཐོད་གདན་དུ་འདིང་།
ཞབས་སྤྱི་བོར་ལེན་པ་སོགས་བསྟན་པའི་རྩ་བ་ཚངས་པར་སྤྱོད་པ་ལ་གུས་པ་བླ་ལྷག་
ཏུ་མཛད་དོ།།
དེ་ནས་ནག་ཕྱོགས་ལ་དགའ་བའི་སྡིག་བློན་རྣམས་ཀྱིས་མ་བཟོད་ནས་ཚེ་
་ཆོས་
རྒྱལ་བཀྲོངས། ལྷ་སྲས་གཙང་མ་སོགས་རབ་ཏུ་བྱུང་བ་རྣམས་ལ་གནོད་པ་ཆེར་བྱས།
གླང་དར་མ་ལ་ཆབ་སྲིད་གཏད།
སྡིག་བློན་རྣམས་ནང་
མར་བསྐོས་པ་ན། ལོ་ང་ཎ་རྣམས་ཀྱིས་ཆོས་ཀྱང་བསྒྱུར་འཕྲོ་ལུས། འོད་ལྗང་རྡོའི་
ལྷ་ཁང་གི་རབ་གནས་ཀྱང་མ་གྲུབ་པར་ལུས་སོ། །དེ་ནས་གླང་དར་མ་ནར་སོན་པ་ན།
བདུད་སྡིག་ཏོ་ཅན་གྱི་མཐུ་དང་། གླང་དར་མའི་སྔོན་གྱི་སྨོན་ལམ་ལོག་པ་དུས་སུ་
སྨིན་པ་དང༌། སྐྱེ་འགྲོ་རྣམས་ཀྱི་བསོད་ནམས་དམན་པའི་མཐུས་གླང་དར་མས་
རྒྱལ་སྲིད་བསྐྱངས་ནས་ལོ་ངོ་དྲུག་ལོན་པ་ན། བོད་ཀྱི་རབ་ཏུ་བྱུང་བ་ཀུན་ཕབ།
བཙུན་པའི་རྟགས་བོར་དུ་མ་འདོད་པ་ཀུན་མདའ་གཞུ་རྔ་གཤང་བསྐུར་ནས་རྔོན
པ་ལ་བཏང་། མི་ཉན་པ་རྣམས་བསད་དོ།།
ལྷ་ཤཱཀྱ་མུ་ནི་བསྒུལ་མ་ནུས་པར་བྱེ་ཐེམས་སུ་བཅུག་སྟེ་སྦས་སྒོ་བརྩིགས་
ཏེ་ཞལ་ཞལ་བྱས་བསྟན་པ་བསྣུབ་པའི་རྐྱེན་དུ་ཆང་འདི་ཉིད་ཆེ་བར་ཤེས་ནས།
ཞལ་ཞལ་བྱས་པའི་ངོས་ལ་བཙུན་པ་ཆང་འཐུང་བའི་རི་མོ་བྲིས་ཏེ་བཞག་གོ།
ཆོས་བློན་རྣམས་ཕྱུགས།



སྐབས་གཉིས་པ། 123
།དེ་ནས་ལྷ་ལུང་དཔལ་གྱི་རྡོ་རྗེས་བསྟན་པ་ནུབ་པ་ཐུགས་ཀྱིས་མ་བཟོད་ཅིང་།
རྒྱལ་པོ་སྡིག་ཅན་ལ་སྙིང་རྗེ་ཆེར་བསྐྱེད་ནས་ལྕགས་ཀྱི་མདའ་གཞུ་ཁྱེར་ཏེ། རྒྱལ་
པོ་གླང་དར་མ་ལྷ་སའི་རྡོ་རིང་གི་མདུན་ན་
ན་ཡོད་པའི་སྙིང་ལ་མདའ་སྣུན་ཏེ་བསད་
དོ། །དེ་ནས་ལྷ་ལུང་དཔལ་རྡོར་གྱིས་མངོན་པ་ཀུན་བཏུས། འདུལ་བ་འོད་ལྡན།
ཀརྨ་ཤ་ཏམ་རྣམས་ཁྱེར་ཏེ་ཁམས་སུ་བྲོས་སོ། །དེའི་ཚེ་པཎྜིཏ་རྣམས་ཀྱང་སྡིག་
བློན་རྣམས་ཀྱིས་སྤྲུགས། ལོ་ཙཱ་བ་ཕལ་ཆེར་བྲོས། འགའ་ཞིག་སྡིག་བློན་རྣམས་
ཀྱི་ཟིན་ནས་བསད་དེ། བོད་ཁམས་སུ་རབ་ཏུ་བྱུང་བ་གཅིག་ཀྱང་མེད་པར་བསྟན་
པ་བསྣུབས་ནས་ལོ་བདུན་ཅུའི་བར་བོད་མུན་གླིང་དུ་གྱུར་ཅེས་སྔོན་གྱི་ཆོས་འབྱུང་
དག་ལས་འབྱུང་ངོ༌།།
དེ་ནས་ཡུམ་བསྟན་ལ་སོགས་པའི་རྒྱལ་རབས་ཁ་ཤས་བྱུང་ཀྱང་རིང་པོར་
མ་ཐོགས་པར་བོད་ཀྱི་ཆབ་སྲིད་འཁྲུགས་ཏེ། ལུགས་རྣམ་པར་ཞིག་ཅིང་ཆོས་
རྒྱལ་རྣམས་ནི་མངའ་རིས་སྟོད་དུ་ཆགས་སོ། །དེ་ལྟར་ཆོས་རྒྱལ་ཁྲི་ལྡེ་གཙུག་
བརྟན་རལ་པ་ཅན་བྱོན་པ་ཡན་ཆད་དེ་ལ་བསྟན་པ་སྔ་དར་ཞེས་གྲགས་སོ། །དེ་
ནས་ལོ་བདུན་ཅུའི་རིང་ལ་བསྟན་པ་ནུབ། དེ་ནས་བསྟན་པ་ཕྱི་དར་བྱུང་ཚུལ་ནི།
གླང་དར་གྱིས་བསྟན་པ་བསྣུབས་པའི་དུས་སུ་གཙང་རབ་གསལ་དང་། གཡོ་དགེ་
འབྱུང་དང་། དམར་ཤཱཀྱ་མུ་ནི་གསུམ་དཔལ་ཆུ་བོ་རི་ན་སྒོམ་ཞིང་ཡོད་པ་ན། བཙུན་
པ་ཁྱི་ར་བྱེད་པ་མཐོང་སྟེ་གཏམ་དྲིས་པས། རྒྱལ་པོས་བསྟན་པ་བསྣུབས་པར་ཤེས་ཏེ།
འདུལ་བ་དྲེའུ་ཁལ་ཞིག་བཀལ་ཏེ་མངའ་རིས་སྟོད་དུ་བྲོས། གར་ལོག་ནས་ལམ་ཐོན་
ནས་ཧོར་ཡུལ་དུ་ཕྱིན་ཏེ་སྐད་རིགས་མི་གཅིག་པའི་སར་བསྟན་པ་དར་བར་བྱ་སྙམ་
པ་ལ་དར་བར་མ་ནུས་ཏེ་མདོ་སྨད་ལྷོ་ངོས་ཀྱི་བེ་རོ་ཆ་ཚོན་ཚུར་བྱོན་ཏེ། རྨ་ལུང་
རྡོ་རྗེ་བྲག་ར་ཨན་ཆུང་གནམ་རྫོང་དན་ཏིག་ཤེལ་གྱི་ཡང་དགོན་ན་སྒོམ་ཞིང་ཡོད་པ་



124 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ལས་རྨ་ཅུ་ཁའི་ཕྱུགས་རྫིས་མཐོང་སྟེ། དགོངས་ཀ་མི་འདུས་པ་རྣམས་ལ་སྨྲས་པས།
ལས་དང་སྐལ་བར་ལྡན་པ་མོས་པས་སྤྱོད་པའི་ས་པ་མུ་གཟུ་གསལ་འབར་བྱ་བས་ལྟར་
ཕྱིན་པས། དད་ནས་རབ་ཏུ་འབྱུང་བར་ཞུས་པས་འདུལ་བའི་པོ་ཏི་གཏད་ནས་འདི་
ལྟོས་དད་ན་རབ་ཏུ་བྱུང་གསུང་། བལྟས་ནས་དད་དེ་མཆི་མ་བྱུང་ངོ༌། །དེར་གཙང་
གིས་མཁན་པོ་བྱས། གཡོས་སློབ་དཔོན་བྱས་ཏེ་དགེ་ཚུལ་དུ་བསྒྲུབས་སོ།།
མཁན་སློབ་ལས་མིང་སྦྱར་ཏེ་དགེ་བ་རབ་གསལ་དུ་བཏགས། ཕྱིས་ཐུགས་
རབ་ཆེ་བས་དགོངས་པ་རབ་གསལ་དུ་གྲགས། དེ་ནས་བསྙེན་རྫོགས་ཞུས་པས།
དགེ་སློང་ལྔ་མ་ཚང་བས་མི་འོང་གསུང་བ་དང་། སྔར་ལྷ་ལུང་དཔལ་གྱི་རྡོ་རྗེ་དགེ་
སློང་གསུམ་དང་བཅས། ཀློང་ཐང་དུ་འདུག་པ་མཐོང་བས་བཙལ་ནས། དཔལ་
གྱི་རྡོ་རྗེ་དང་མཇལ་ཏེ་ཞུས་པས། ངས་རྒྱལ་པོ་བསད་པས་ཁ་སྐོང་མི་འོང་གིས།
ངས་བཙལ་གྱི་གསུངས་ཏེ་རྒྱའི་དགེ་སློང་གཉིས་བཙལ་ཏེ་བཏང་ངོ་། །དེ་ནས་སྔར་
གྱི་མཁན་སློབ་ཀྱིས་མཁན་སློབ་བྱས། སྨར་གྱི་གསང་སྟོན་བྱས། རྒྱའི་དགེ་སློང་
གཉིས་ཀྱིས་ཁ་སྐོང་བྱས་ཏེ་ལྔའི་ཚོགས་ཀྱིས་བསྙེན་རྫོགས་བྱས་སོ། །དེ་ནས་བླ་
ཆེན་དགོངས་པ་རབ་གསལ་གྱིས་འདུལ་བ་ལུང་སྡེ་བཞི་ཐུགས་སུ་ཆུད་པར་མཛད།
དབུ་ཚད་དང་། བྱམས་ཆོས་རྣམས་ལ་མཁས་པར་སྦྱངས། དེ་ནས་ཡུལ་ལྗོངས་སྣ་
ཚོགས་སུ་བྱོན་ཏེ། སངས་རྒྱས་ཀྱི་བསྟན་པ་འཛུགས་པར་བཞེད་པ་ན། དན་ཏིག་
གི་ཡུལ་གྱི་མི་མ་ཡིན་ཆེན་པོ་རྣམས་དད་པ་སྐྱེས་ཏེ་དན་ཏིག་གི་ཡུལ་དུ་སྤྱན་དྲངས།
དེ་ནས་གནས་དེར་དཀོན་མཆོག་ལ་མཆོད་པ་རྒྱ་ཆེན་པོ་དང་། ཆོས་སྐྱོང་ལ་གཏོར་
མ་རྒྱ་ཆེན་པོ་སོགས་མང་དུ་མཛད་ནས། ཆོས་སྐྱོང་ལ་གསོལ་བ་བཏབ་པ། བསྟན་
པ་བསྲུང་བ་སྐྱོང་བའི་སྤྱན་སྔ་རུ། །ཐུགས་དམ་བཞེས་པ་རྒྱལ་སྲས་པ་རྣམས་དང་།
།འཇིག་རྟེན་སྐྱོང་བ་རྫུ་འཕྲུལ་སྟོབས་ལྡན་པ། །སྐྱོབ་ལ་གུས་རྣམས་བདག་ལ་གཏོང་



སྐབས་གཉིས་པ། 125
གྲོགས་མཛོད། །ཅེས་གསོལ་བ་བཏབ། ལྷ་ཁང་དང་མཆོད་རྟེན་མང་དུ་བཞེངས།
དགེ་འདུན་གྱི་སྡེ་མང་དུ་སྤེལ་ཞིང་བཞུགས་པའི་ཚེ། དབུས་ནས་ཀླུ་མེས་ཚུལ་
ཁྲིམས་ཤེས་རབ། འབྲིང་ཡེ་ཤེས་ཡོན་ཏན། རག་ཤི་ཚུལ་ཁྲིམས་འབྱུང་གནས།
རྦ་ཚུལ་ཁྲིམས་བློ་གྲོས། སུམ་པ་ཡེ་ཤེས་བློ་དང་ལྔ་། གཙང་ནས་འགུར་མོ་རབ་ཁ་བ་
ལོ་སྟོན་རྡོ་རྗེ་དབང་ཕྱུག །ཤབ་སྒོ་ལྔའི་ཚོང་བཙུན་ཤེས་རབ་སེང་གེ། །མངའ་རིས་
པ་འོད་བརྒྱད་སྤུན་གཉིས། བོ་དོངས་པ་ཨུ་པ་དེ་དཀར་བ་དང་ལྔ་སྟེ། མི་བཅུ་འོངས་
ནས་བླ་ཆེན་ལ་བསྙེན་རྫོགས་ཀྱི་བཀའ་དྲིན་ཞུས་པ་ན། བླ་ཆེན་པོས་མཁན་པོ་བྱས།
གཙང་དང་གཡོས་ལས་སློབ་དང་གསང་སྟོན་བྱས། སྨར་དང་ཧྭ་ཤང་གིས་ཁ་སྐོང་
བྱས་ཏེ་ཐམས་ཅད་ཆིག་རྫོགས་བྱས་སོ།།
དེ་ནས་མི་བཅུ་པོ་དེ་བླ་ཆེན་གྱི་དྲུང་དུ་འདུལ་བ་ལ་མཁས་པར་བསླབས་ནས།
སླར་རིམ་གྱིས་དབུས་གཙང་དུ་ཡོང་ནས་ལྷ་སར་འགྲོ་མ་ནུས་པར་བསམ་ཡས་སུ་བྱོན།
དེ་ནས་རིམ་གྱིས་ཡུལ་གྲུ་སྣ་ཚོགས་སུ་བྱོན་ཏེ། ནང་སྣ་རྣམ་རྡོ་རྗེ་དབང་ཕྱུག་གིས་
རྒྱལ་ལྷ་ཁང་བརྩིགས།
ཀླུ་མེས་ཀྱིས་ལ་མོ་ཆག་དེ་བརྩིགས།
དེ་བཞིན་དུ་གཞན་
རྣམས་ཀྱིས་ཀྱང་སོ་སོར་གནས་གཞི་བཟུང་ནས་དགེ་འདུན་གྱི་སྡེ་མང་དུ་སྤེལ།
དེའི་ཚེ་མངའ་རིས་སྟོད་དུ་ལོ་ཆེན་རིན་ཆེན་བཟང་པོ་འཁྲུངས་ནས་དགུང་ལོ་བཅུ་
གསུམ་བཞེས་པའི་ཚེ། མཁན་པོ་ཡེ་ཤེས་བཟང་པོ་ལས་རབ་ཏུ་བྱུང་སྟེ་མངའ་རིས་
སྟོད་དུ་སངས་རྒྱས་ཀྱི་བསྟན་པ་ཚུགས། དེ་ལྟར་དབུས་གཙང་གི་མི་བཅུ་དང་།
མངའ་རིས་ཆོས་རྒྱལ་རྣམས་དང་། ལོ་ཆེན་རིན་ཆེན་བཟང་པོ་སོགས་སྔོན་གྱི་ཐུགས་
བསྐྱེད་དང་སྨོན་ལམ་གྱི་མཐུ་གྲུབ་པ་རྣམས་ལ་བརྟེན་ནས་དབུས་གཙང་གི་ལྗོངས་
ཐམས་ཅད་དུ་དགེ་འདུན་གྱི་སྡེ་མང་དུ་ཆགས་ཤིང་སངས་རྒྱས་ཀྱི་བསྟན་པ་འཕེལ་ལོ་
།དེ་ལྟར་བསྟན་པའི་མེ་རོ་སྨད་ནས་གསོས། སླར་མངའ་རིས་སྟོད་ནས་དར་ཞིང་



126 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
༣
རྒྱས་པར་མཛད་དེ། དེ་ཡང་ཆོས་རྒྱལ་ཡེ་ཤེས་འོད་ཀྱི་སྐུ་རིང་ལ་ལོ་ཆེན་རིན་ཆེན་
བཟང་པོ་འཁོར་མང་པོ་དང་བཅས་རྒྱ་གར་དུ་ཆོས་སློབ་དུ་བརྫངས། པཎྜིཏ་ཐཱདྷཱ་
ཀ་ར་ཝ་སྨྲ་དང་། ཀ་མ་ལ་གུཔྟ་སོགས་པཎྜིཏ་མཁས་པ་མང་པོ་བོད་དུ་སྤྱན་དྲངས།
ལོ་ཆེན་རིན་ཆེན་བཟང་པོས་སྡེ་སྣོད་གསུམ་དང་། རྒྱུད་སྡེ་བཞིའི་ཆོས་བཀའ་མཐའ་
ཡས་པ་བསྒྱུར། མཐོ་ལྡིང་གསེར་གྱི་ལྷ་ཁང་བཞེངས། ཆོས་ལོག་རྣམས་སུན་ཕྱུང་།
མདོ་དང་སྔགས་ཀྱི་བཤད་པ་རྒྱ་ཆེར་གནང་ནས་སངས་རྒྱས་ཀྱི་བསྟན་པ་ཕྱོགས་
ཐམས་ཅད་དུ་ཆེས་ཆེར་འཕེལ་བར་མཛད་དོ།།
དེའི་ཚེ་བོད་དུ་དགེ་འདུན་གྱི་སྡེ་རྒྱ་ཆེར་འཕེལ་ཏེ། མཚན་ཉིད་ཀྱི་ཐེག་པ་ཤིན་
ཏུ་དར་ཡང་། རྒྱལ་བའི་བཀའ་སྡེ་སྣོད་མན་ངག་ཏུ་ཁྱེར་ནས་སྟན་ཐོག་གཅིག་ཏུ་
ཉམས་ལེན་དུ་ཁྱེར་ཤེས་པ་ཤིན་ཏུ་དཀོན་པར་གྱུར་ལ། ལྷག་པར་ཨཱ་ཙཱརྱ་ཤམ་ཐབས་
སྔོན་པོ་ཅན་ཞེས་བྱ་བ་ལ་སོགས་པ་གསེར་འཚོལ་ཕྱིར་ཟོག་གིས་ཆོས་ལོག་བསྟན་
ནས་བོད་རྣམས་བསླུ་བར་བྱེད་པ་མང་པོ་དང་། སྔགས་ལ་འཇུག་པ་ཡིན་ཟེར་ནས་
རབ་ཏུ་བྱུང་བ་རྣམས་བསླབ་པ་འབེབ་པར་བྱེད་པ་སོགས་ཆོས་ལོག་མང་དུ་དར་བ་ན།
མངའ་རིས་ཆོས་རྒྱལ་ཡེ་ཤེས་འོད་དང་། བྱང་ཆུབ་འོད་ཁུ་དབོན་རྣམས་ཐུགས་
མ་བདེ་ནས། བོད་འབངས་ཀྱི་སེམས་ཅན་འདི་རྣམས་བསོད་ནམས་རེ་ཆུང་།
སྔོན་གྱི་ཆོས་རྒྱལ་གོང་མ་དེ་རྣམས་ཀྱིས་དཀའ་བ་དུ་མས་སངས་རྒྱས་ཀྱི་བསྟན་པའི་
སྲོལ་བཙུགས་ཀྱང་གླང་དར་མས་བསྟན་པ་བསྣུབས། དེང་སང་སངས་རྒྱས་ཀྱི་བསྟན་
པ་ཅུང་ཟད་འཕེལ་ཡང་རྩིང་སྤྱོད་ཅན་མང་པོས་བསྟན་པའི་རྩ་བ་ཚངས་པར་སྤྱོད་པ་
ལ་གནོད་པ་ཆེན་པོ་བྱས་པས་མདོ་སྔགས་གཉིས་ཚ་གྲང་ལྟར་སོང་ནས་འདུག་པས།
མདོ་སྔགས་གཉིས་གཅིག་གྲོགས་སུ་གཅིག་འགྲོ་བ་བསྟན་པ་ཡོངས་སུ་རྫོགས་པ་བོད་
ཁམས་འདིར་སྤེལ་ནུས་པ་ཞིག་བྱུང་ན་ཅི་མ་རུང་སྙམ་དུ་ཐུགས་ལ་བརྣགས་ནས།



སྐབས་གཉིས་པ། 127
རྒྱ་བརྩོན་སེང་དང་། ནག་ཚོ་ཚུལ་ཁྲིམས་རྒྱལ་བ་གཉིས་རིམ་བཞིན་རྒྱ་གར་དུ་
བརྫངས་ཏེ། རྒྱ་གར་འཕགས་པའི་ཡུལ་གྱི་པཎྜིཏ་ཐམས་ཅད་ཀྱི་གཙུག་གི་ནོར་བུ་
དཔལ་ལྷ་གཅིག་དཱི་པཾ་ཀ་ར་དཀའ་བ་བརྒྱ་ཕྲག་དུ་མའི་སྒོ་ནས་བོད་ཡུལ་དུ་སྤྱན་དྲངས།
མངའ་རིས་སྟོད་དུ་ཕེབས་པ་ན་ལྷ་བླ་མ་བྱང་ཆུབ་འོད་ཀྱིས། སྔོན་གྱི་ཆོས་རྒྱལ་
རྣམས་ཀྱིས་བོད་འདིར་སངས་རྒྱས་ཀྱི་བསྟན་པ་བཙུགས་ཚུལ་དང་། བར་སྐབས་སུ་
ནུབ་ཚུལ། དེང་སང་ཅུང་ཟད་འཕེལ་ཡང་རྩིང་སྤྱོད་སྣ་ཚོགས་དར་ཚུལ་རྣམས་སྤྱན་
ཆབ་དང་བཅས་ཤུགས་དྲག་པོས་ཞུས་ནས། ད་བོད་འདིར་སངས་རྒྱས་ཀྱི་བསྟན་པ་
ཡོངས་རྫོགས་ཚུགས་པ་ཞིག་དགོས་ཚུལ་དང་། མདོ་སྔགས་གཉིས་གཅིག་གྲོགས་
སུ་གཅིག་འགྲོ་བ་དང་། ཐབས་ཤེས་ཡ་བྲལ་དུ་མ་སོང་བར་ཟུང་དུ་འབྲེལ་བ་དང་།
མདོར་ན་བོད་སྤྱི་ལ་ཕན་པའི་ཆོས་ཤིག་དགོས་ཚུལ་གསོལ་བ་བཏབ་པ་ན། ཇོ་བོ་རྗེས་
ཀྱང་གསུང་རབ་ཐམས་ཅད་གཅིག་ཏུ་བསྡུས་པའི་ཉིང་ཁུ་སྐྱེས་བུ་གསུམ་གྱི་ཉམས་སུ་
བླང་བའི་རིམ་པ་ཐམས་ཅད་མ་ཚང་བ་མེད་པར་སྟོན་པ་བྱང་ཆུབ་ལམ་གྱི་སྒྲོན་མ་
མཛད་ཅིང་། དེའི་མན་ངག་རྣམས་སྐལ་བ་དང་ལྡན་པ་དག་ལ་རྒྱ་ཆེར་སྩལ་ཏེ་བོད་
ཁམས་སུ་སངས་རྒྱས་ཀྱི་བསྟན་པ་དར་བར་མཛད་དོ།།
དེ་ཡང་སྙིང་རྗེ་པདྨ་དཀར་པོ་ལས། བྱང་ཕྱོགས་སུ་དགེ་བསྙེན་ཆོས་འཕེལ་
ཞེས་བྱ་བ་རྫུ་འཕྲུལ་དང་ལྡན་པ་ཞིག་གིས་སངས་རྒྱས་ཀྱི་བསྟན་པ་ལ་བྱ་བ་རྒྱ་ཆེར་
བྱེད་པར་ལུང་བསྟན་པ་བཞིན། འཕགས་མཆོག་ཐུགས་རྗེ་ཆེན་པོ་དགེ་བསྙེན་གྱི་
རྣམ་པར་བསྟན་པ་འབྲོམ་སྟོན་རྒྱལ་བའི་འབྱུང་གནས་ཀྱིས་ཇོ་བོ་རྗེ་མངའ་རིས་
སྟོད་ནས་དབུས་གཙང་གི་ལྗོངས་སུ་གདན་དྲངས། ཡེར་པ་ལྷ་རི་སྙིང་པོ་ལ་སོགས་
པར་བཞུགས་སུ་གསོལ། ཡབ་སྲས་གཉིས་ཀྱིས་རྫུ་འཕྲུལ་གྱི་བཀོད་པ་བསམ་གྱིས་མི་
ཁྱབ་པ་བསྟན། སྡེ་སྣོད་གསུམ་དང་རྒྱུད་སྡེ་བཞིས་བསྡུས་པའི་རྒྱལ་བའི་བཀའ་དང་



128 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
དེའི་དགོངས་འགྲེལ་གྱི་གཞུང་མན་ངག་ཐམས་ཅད་གང་ཟག་གཅིག་གི་ཉམས་ལེན་
གྱི་རིམ་པར་བསྡུས་ཏེ་གཏན་ལ་ཕབ།
དེའི་ནང་ནས་ཀྱང་བསྟན་པའི་རྩ་བ་སོ་
སོར་ཐར་པ་ལ་གཅེས་སྤྲས་ཆེར་མཛད་པས་ཚུལ་ཁྲིམས་རྣམ་པར་དག་པའི་དྲི་
བསུང་ཕྱོགས་བརྒྱར་འཕྲོ་བ་ཇོ་བོ་བཀའ་གདམས་པའི་རིང་ལུགས་དྲི་མ་མེད་
པ་འཛིན་པས་བྱང་ཕྱོགས་ནོར་འཛིན་གྱི་ཁོངས་འདི་ཡོངས་སུ་གང་བར་མཛད།
མཐར་བསྟན་པ་འབྲོམ་རིན་པོ་ཆེ་ལ་གཏད་ནས་སྙེ་ཐང་དུ་རྫུ་འཕྲུལ་གྱི་བཀོད་པ་
བསམ་གྱི་མི་ཁྱབ་པ་དང་བཅས་མྱ་ངན་ལས་འདའ་བའི་ཚུལ་བསྟན་ཏོ།།
དེ་ནས་འབྲོམ་རིན་པོ་ཆེས་ཇོ་བོའི་ཞལ་ཆེམས་ལྟར། རྭ་སྒྲེང་རྒྱལ་བའི་དབེན་
གནས་བཏབ་སྟེ། བཀའ་གདམངས་སྐུ་མཆེད་གསུམ་ལ་སོགས་པ་རྣམས་ལ་སྐྱེས་བུ་
གསུམ་གྱི་ལམ་གྱི་རིམ་པའི་མན་ངག་རྣམས་ལེགས་པར་བསྟན། སྐུ་མཆེད་གསུམ་
ལ་སོགས་པས་ཀྱང་བསྟན་པ་རྒྱ་ཆེར་སྤེལ་ལོ། །དེ་ནས་རིང་ཞིག་ལོན་པ་ན་བཀའ་
གདམས་ཀྱི་ཀུན་སྤྱོད་གཙང་མ་འཛིན་པའི་བཤེས་གཉེན་ཆེན་པོ་ཕལ་ཆེར་འདས་ཤིང་།
གངས་ཅན་གྱི་ལྗོངས་འདིར་བསྟན་པ་འགྲིབ་ཏུ་ཉེ་བ་ན། འཇམ་དཔལ་རྩ་རྒྱུད་ལས།
བློ་ལྡན་དང་པོར་ཡི་གེ་བ། །དེ་ངཞིན་སྡོམ་བརྩོན་དད་པ་འབྱུང་། །རྣམ་པ་དུ་མར་
སྡོམ་བརྩོན་གསུང་། །དེ་ཚེ་མཐའ་ཡས་འབྱུང་བར་འགྱུར། །སྡོམ་བརྩོན་ཐམས་ཅད་
བསྒྲིགས་པ་ཡང་
། །སྟོན་པའི་བསྟན་པ་གསལ་བར་བྱེད། །བསྟན་པ་དེ་ཚེ་ས་སྟེང་དུ།
།རྣམ་པར་ཉམས་ཤིང་སྣང་མེད་ལ། །སྟོན་པའི་གཟུགས་བརྙན་ཡིད་དུ་འོང་། །བྱེད་
པར་འགྱུར་བ་ཐེ་ཚོམ་མེད། །ཐམས་ཅད་བྱང་ཆུབ་ལུང་བསྟན་ཏེ། །ང་ཡི་བྱང་ཆུབ་
མཆོག་ཐོབ་འགྱུར། །དེར་ནི་འཇིག་རྟེན་སྦྱིན་གནས་འགྱུར། །སྲིད་པ་གསུམ་གྱི་མཐར་
ཡང་བྱེད། །སྔགས་དང་རྒྱུད་ལ་མངོན་བརྩོན་པའི། །གྲགས་པ་འཛིན་པ་ཤེས་པར་བྱ།
།ཞེས་དང་། མདོ་སྡེ་གདམས་ངག་འབོགས་པའི་རྒྱལ་པོའི་བསྟན་པ་དྭངས་སྙིགས་



སྐབས་གཉིས་པ། 129
འབྱེད་པའི་ལེའུ་ལས། ཀུན་དགའ་བོ། ད་ལྟ་ང་ལ་ཤེལ་དཀར་གྱི། །འཕྲེང་བ་སྟེར་
བའི་ཁྱེའུ་འདི། །ང་ཡི་བསྟན་པའི་གསོ་བྱེད་ལ། །མ་འོངས་སྙིགས་མའི་དུས་སུ་ནི།
།འབྲི་དང་ལྡན་གྱི་ས་མཚམས་སུ། །དགེ་ཞེས་བྱ་བའི་དགོན་པ་འདེབས། །བློ་བཟང་
ཞེས་བྱའི་མིང་ཅན་འབྱུང་། །འཁོར་ནི་རྣམ་མང་བསྡུ་བར་བྱེད། །ཆོས་སྤྱོད་བཅུ་ཡི་
རྒྱུན་འཛུགས་ཤིང་། །ལྷ་ཁང་ཀ་བ་ཤིང་ལོ་ཅན། །ང་ཡི་གཟུགས་སྐུ་རྣམ་གཉིས་ལ།
།དབུ་རྒྱན་འབུལ་ཞིང་མཆོད་པ་བྱེད། །སྟོན་པའི་མདོ་བཞིན་གསུང་སྒྲོག་ཅིང་།
།སྙན་པའི་དབྱངས་ཀྱིས་གསོལ་བ་འདེབས། །ང་ལ་གསོལ་བ་རབ་འདེབས་ན།
།བསྟན་པ་ལོ་སྟོང་བར་དུ་གནས། །དེ་ནས་འཕོས་ནས་ཤར་ཕྱོགས་ཀྱི། །རྨད་བྱུང་
བཀོད་པའི་འཇིག་རྟེན་དུ། །སེང་གེའི་ང་རོ་ཞེས་བྱར་འགྱུར། །དེ་ལ་དད་བྱེད་ཞིང་
དེར་སྐྱེ། །ཞིང་མཆོག་དེ་ནི་ཁྱད་པར་འཕགས། །ཞེས་དང་། ལང་ཀར་གཤེགས་པའི་
མདོ་རྒྱ་ནག་འགྱུར་ལས། བཅོམ་ལྡན་འདས་ལ་ཀླུའི་རྒྱལ་པོ་མ་དྲོས་པས་དུང་དཀར་
པོ་ཞིག་ཕུལ་བ། མོངྒལ་གྱི་བུ་ལ་གནང་ནས་འདི་ཁྱོད་ཀྱིས་འགོག་པ་རིར་སྦོས་ཤིག
།མ་འོངས་པ་ན་དགེ་སློང་པདྨའི་ངང་ལྡན་འདིས་གཏེར་ནས་འདོན་པས་དེའི་ཚོགས་
དུང་དུ་འགྱུར། ཞེས་སོགས་རྒྱལ་བས་མདོ་རྒྱུད་དུ་མ་ནས་ལུང་བསྟན་ཅིང་།།
བསྐལ་པ་དཔག་ཏུ་མེད་པའི་སྔ་རོལ་ནས་སྙིགས་མའི་དུས་སུ་འགྲོ་བ་མགོན་མེད་
རྣམས་ཀྱི་མགོན་སྐྱབས་མཛད་པ་དང་། ཐུབ་བསྟན་ཡོངས་རྫོགས་འཛིན་པའི་སྨོན་
ལམ་རླབས་པོ་ཆེའི་མཐུ་གྲུབ་པ་ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་མདོ་
ཁམས་སྨད་དུ་སྐུ་འཁྲུངས་ནས་རིམ་གྱིས་དབུས་གཙང་གི་ལྗོངས་འདིར་བྱོན་ཏེ། རང་
ཉིད་གོ་འཕང་མཐོན་པོར་གཤེགས་ཟིན་ཀྱང་ཕྱི་རབས་ཀྱི་གདུལ་བྱ་རྣམས་ལ་བསླབ་
པའི་ཕྱིར་རྒྱལ་བའི་བཀའ་དང་། དེའི་དགོངས་འགྲེལ་ཚད་ལྡན་ཐམས་ཅད་ལ་ཉིད་
ཀྱི་སྐུ་དང་སྲོག་ལའང་མི་བལྟ་བར་ཐོས་བསམ་སྒོམ་པའི་ཚུལ་གྱིས་ལེགས་པར་སྦྱངས།



130 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
བོད་ཡུལ་འདིར་སྔོན་ཆད་རྒྱལ་བའི་བཀའ་དང་མི་མཐུན་ཀྱང་རང་རང་གི་ལུགས་རྣམ་
པར་བཟུང་སྟེ། ཁོ་བོ་ཅག་གི་འདི་ཁོ་ན་བདེན་གྱི་གཞན་ནི་གཏི་མུག་གོ་ཞེས་སྨྲ་བ་མང་
དུ་སྣང་བ་ལ། རྗེ་བླ་མ་འདིས་ནི་དེ་འདྲ་བའི་རྗེས་སུ་མ་ཞུགས་པར་གདུལ་བྱ་རྣམས་
སངས་རྒྱས་ཀྱི་སར་འཁྲིད་པ་ལ་ནམ་ཡང་འཁྲུལ་པ་མེད་པ་ནི་རྒྱལ་བའི་བཀའ་ཉིད་
ཡིན་པར་གཟིགས་ནས་བཀའི་དགོངས་པ་འཚོལ་བ་ཁོ་ན་ལྷུར་མཛད་དོ།།
དེ་ཡང་ཤིང་རྟ་ཆེན་པོ་རྣམས་ཀྱི་དྲི་མ་མེད་པའི་རིགས་པའི་ལམ་སྲོལ་ལ་བརྟེན་
ནས་མདོ་སྔགས་ཀྱི་ལམ་རྣམས་ལ་དཔྱད་པ་ཞིབ་ཏུ་མཛད་ཅིང་། མགོན་པོ་འཇམ་
པའི་དབྱངས་ལ་མདོ་སྔགས་ཀྱི་ལམ་གྱི་གནད་ཡོངས་སུ་རྫོགས་པར་གསན་ནས་
དཔྱད་པ་ཡོངས་སུ་རྫོགས་པ་ན་ཆོས་རྒྱལ་སྲོང་བཙན་སྒམ་པོའི་བཀའ་ཆེམས་དང་།
བཀའ་གདམས་གླེགས་བམ་སོགས་ནས་ལུང་བསྟན་པ་ལྟར། ཕྱོགས་མཐའ་དག་
ནས་ལས་དང་སྐལ་བར་ལྡན་པའི་གདུལ་བྱ་བགྲང་བ་ལས་འདས་པ་འདུས་པ་ལ་
མདོ་སྔགས་ཡོངས་སུ་རྫོགས་པའི་ཆོས་ཀྱི་འཁོར་ལོ་བསྐོར་བར་མཛད་པས་སྐད་
ཅིག་ལ་ནུབ་ཛ་ལནྡྷ་ར་ནས་ཤར་ཕྱོགས་རྒྱ་མཚོའི་མཐའ་ལ་ཐུག་གི་བར་རྗེ་བླ་མའི་
ལུགས་བཟང་དྲི་མ་མེད་པ་འཛིན་པའི་དགེ་བའི་བཤེས་གཉེན་དང་། དགེ་འདུན་
གྱི་སྡེས་ཡོངས་སུ་ཁྱབ་པར་གྱུར་ཏོ། །དེས་ན་རྗེ་བཙུན་བྱམས་པ་མགོན་པོས་རྗེ་བླ་
མ་ལ་ཞལ་དངོས་སུ་བསྟན་ཏེ། རིགས་ཀྱི་བུ་ཁྱོད་ནི་རྒྱལ་བའི་བསྟན་པ་ལ་རྒྱལ་བ་
ཉིད་དང་མཚུངས་པར་ཤེས་པར་གྱིས་ཤིག་ཅེས་ལུང་བསྟན་དབུགས་དབྱུང་མཛད།
དོན་འདི་དག་ལས་ན་སྔོན་དུས་གངས་རིའི་ཁྲོད་འདིར་རང་ཅག་ཁ་བ་ཅན་པ་རྣམས་
ཀྱི་རྗེ་བོ་ཆོས་རྒྱལ་མེས་དབོན་རྣམས་དང་། མཁན་ཆེན་བོ་དྷི་སཏཱ་དཔོན་སློབ་རྣམས་
ཀྱིས་དཀའ་བ་བརྒྱ་ཕྲག་དུ་མའི་སྒོ་ནས་བསྟན་པ་བཙུགས་པས་བཀའ་དྲིན་མཚུངས་
པ་མེད་པ་བཞིན་དུ། བསྟན་པ་ཕྱི་དར་ལ་དཔལ་ལྷ་གཅིག་དི་པཾ་ཀ་ར་ཡབ་སྲས་དང་།



སྐབས་གཉིས་པ། 131
ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ཡབ་སྲས་རྣམས་ཀྱིས་མདོ་སྔགས་ཡོངས་སུ་རྫོགས་
པའི་བསྟན་པ་གཞི་ནས་བཙུགས་ཤིང་ཆེས་ཆེར་འཕེལ་བར་མཛད་པས་གངས་ཅན་པ་
ཡོངས་ལ་བཀའ་དྲིན་གྱིས་ཁྱབ་པར་མཛད་ཅེས་གཟུ་བོར་གནས་ཤིང་རྣམ་དཔྱོད་ཀྱི་
མིག་དང་ལྡན་པའི་མཁས་པ་ཐམས་ཅད་མཐུན་པར་གླེང་ངོ༌།། །།
༢
ཐུགས་རྗེ་ཆེན་པོའི་ཆོས་སྐོར་རྣམས་ལོ་པཎ་གང་དང་གང་གིས་བསྒྱུར་
ཚུལ།
༈ གཉིས་པ་བྱེ་བྲག་ཏུ་ཐུགས་རྗེ་ཆེན་པོའི་ཆོས་སྐོར་རྣམས་ལོ་པཎ་གང་དང་གང་
གིས་བསྒྱུར་བའི་ཚུལ་ནི། ཁ་བ་ཅན་གྱི་ལྗོངས་འདིར་རྒྱལ་བའི་བསྟན་པ་ཐོག་མར་དབུ་
བརྙེས་པའི་ཚེ་ན་ཡང་། ཐུགས་རྗེ་ཆེན་པོའི་ཆོས་སྒོར་ཉིད་ཐོག་མར་བྱོན་པ་ཡིན་ཏེ།
གོང་དུ་བརྗོད་ཟིན་པ་ལྟར་ལྷ་ཐོ་ཐོ་རི་སྙན་ཞལ་ཕོ་བྲང ང་ཡུམ་བུ་གླ་སྒང་ན་བཞུགས་
པའི་ཚེ། མདོ་སྡེ་ཟ་མ་ཏོག་བཀོད་པ་མཐིང་ཤོག་ལ་གསེར་བཞུན་མས་བྲིས་པ་འོད་
དང་འོད་ཟེར་འཕྲོ་བ་ཞིག་རྒྱལ་པོའི་ཕྱག་ཏུ་བབས་པ་དེ་ནས་བཟུང་སྟེ་བོད་དུ་དམ་
པའི་ཆོས་དར་བའི་དབུ་ཚུགས་པ་ཡིན་ལ། མདོ་སྡེ་ཟ་མ་ཏོག་བཀོད་པ་ཞེས་བྱ་བ་
དེ་ནི་ཐུགས་རྗེ་ཆེན་པོའི་སྐུའི་བཀོད་པ་བསམ་གྱིས་མི་ཁྱབ་པའི་ཚུལ་དང་གསུང་
ཡི་གེ་དྲུག་པའི་བྱུང་ཚུལ་ཕན་ཡོན་དང་བཅས་པ་རྒྱ་ཆེར་སྟོན་པ་ཞིག་ཡིན་ལ།
དེ་ཡང་བོད་ཁམས་ནི་ཐུགས་རྗེ་ཆེན་པོའི་འདུལ་ཞིང་ཡིན་པས་ཐུགས་རྗེ་ཆེན་པོའི་ཐུགས་
བསྐུལ་བའི་གཟུངས་ཡི་གེ་དྲུག་པ་ཕན་ཡོན་དང་བཅས་པའི་མདོ་སྡེ་ཐོག་མར་བྱོན།
སྐུའི་རྟེན་ཡང་ཐུགས་རྗེ་ཆེན་པོའི་སྐུ་ཉིད་ཐོག་མར་བྱོན་པ་ཡིན་ཏེ། གོང་དུ་བརྗོད་
ཟིན་པ་ལྟར་ཆོས་རྒྱལ་སྲོང་བཙན་སྒམ་པོ་དགུང་ལོ་བཅུ་གསུམ་པའི་ཚེ་སངས་རྒྱས་



132 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
དང་བྱང་ཆུབ་སེམས་དཔའ་ཐམས་ཅད་ཀྱིས་འོད་ཟེར་ཆེན་པོས་དབང་བསྐུར་ཞིང་།
གདུལ་བྱ་ཐུན་མོང་བའི་སྣང་ངོར་ལྷ་རྣམས་ཀྱིས་ཁྲུས་གསོལ་ནས་བོད་ཁམས་ཆོས་
བཞིན་སྐྱོང་བའི་རྒྱལ་པོར་མངའ་གསོལ། དགུང་ལོ་བཅོ་ལྔ་པའི་ཚེ་ཙན་དན་སྦྲུལ་
གྱི་སྙིང་པོ་ལ་རང་བྱུང་དུ་བྱོན་པའི་ཐུགས་རྗེ་ཆེན་པོའི་སྐུ་བོད་ཡུལ་དུ་སྤྱན་དྲངས།
གནས་ཆེན་བརྒྱད་ཀྱི་ས་སྣ་རྡོ་སྣ་དང་། རིན་པོ་ཆེ་སྣ་ཚོགས་པའི་ཀླུ་འཇིམ་དང་།
བྱང་ཆུབ་ཀྱི་ཤིང་སོགས་སྐུ་རྒྱུ་རྣམས་བསགས་ནས་ཐུགས་རྗེ་ཆེན་པོ་བཅུ་གཅིག་
ཞལ་གྱི་སྐུ་ཞིག་བོད་ཁམས་སྤྱིའི་མཆོད་ཡུལ་དུ་བཞེང་བར་དགོངས་པ་ན། སྐུ་རྒྱུ་དེ་
དག་ལས་ཐུགས་རྗེ་ཆེན་པོ་བཅུ་གཅིག་ཞལ་གྱི་སྐུ་རྒྱལ་པོ་རང་དང་སྐུ་ཚད་མཉམ་པ།
འོད་དཔག་མེད་ཀྱི་ཞལ་ཡན་གྱིས་མཐོ་བ་ཞིག་རང་བྱོན་དུ་ཕེབས། ཙན་དན་གྱི་སྐུ་
རང་བྱོན་ཡང་དེའི་ཐུགས་ཁར་བཞུགས་ནས་ཐུགས་རྗེ་ཆེན་པོ་རང་བྱུང་ལྔ་ལྡན་ཞེས་
ཡོངས་སུ་གྲགས་པ་འཛམ་གླིང་སྤྱི་དང་། ཁྱད་པར་ཁ་བ་ཅན་པ་རྣམས་ཀྱི་མགོན་སྐྱབས་
མཚུངས་པ་མེད་པ་འཕྲུལ་སྣང་གི་གློ་འབུར་བྱང་མར་བཞུགས་པ་འདི་བྱོན་པ་ཡིན་ནོ།།
འདི་ལ་རང་བྱུང་ལྔ་ལྡན་ཞེས་བརྗོད་པའི་རྒྱུ་མཚན་ནི། ཐུགས་ཁན་ཙན་དན་
སྦྲུལ་གྱི་སྙིང་པོའི་སྐུ་རང་བྱོན་བཞུགས་ཤིང་། ཕྱིའི་སྐུ་འདི་ཡང་བཟོ་བོས་བཅོས་མ་
དགོས་པར་ཆོས་རྒྱལ་སྲོང་བཙན་སྒམ་པོའི་ཐུགས་བསྐྱེད་ཀྱི་མཐུས་རང་བྱུང་དུ་ཕེབས།
ཕྱིས་ཆོས་རྒྱལ་སྲོང་བཙན་སྒམ་པོ། བལ་མོ་བཟང་ཁྲི་བཙུན། རྒྱལ་མོ་བཟའ་
ཀོང་ཇོ་གསུམ་ཐང་སྐུ་འདི་ལ་ཐིམ་པ་ས་ན་འདི་ལ་རང་བྱུང་ལྔ་ལྡན་ཞེས་བརྗོད་
པར་སྔོན་གྱི་ཡི་གེ་རྙིང་པ་དག་ལས་བྱུང་ངོ༌། །རང་བྱུང་ཝ་ཏི་བཟང་པོ་དང་།
འཕགས་པ་ལོ་ཀེ་ཤྭ་ར་གཉིས་ཀྱང་ཆོས་རྒྱལ་ཐུགས་རྗེ་ཅན་དེའི་སྐུ་རིང་ལ་བྱོན་པར་
བཤད་ཅིང་། དེ་ཡང་དགུང་ལོ་བཅུ་དྲུག་བཞེས་པའི་ཚེ་ད་དུང་སྐུ་བྱིན་རླབས་ཅན་
བོད་ཁམས་སྤྱིའི་མགོན་དུ་འགྱུར་བ་ཇི་འདྲ་ཡོད་སྙམ་དུ་དགོངས་པ་མཛད་པ་ན།



སྐབས་གཉིས་པ། 133
ཙན་དན་གྱི་སྐུ་རང་བྱོན་ལས་འོད་ཟེར་འཕྲོས། འོད་ཟེར་དེ་ལ་གཏད་དེ་གཟིགས་པ་
ན་རྒྱ་བལ་གྱི་ས་འི་ཆ་ཞིག་ན་ཐུགས་རྗེ་ཆེན་པོ་རང་བྱོན་མཆེད་བཞི་ཡོད་པར་གཟིགས་
ནས་སྤྲུལ་པ་སྣ་ཚོགས་ཀྱིས་སྐུ་དེ་རྣམས་གདན་དྲང་བར་བཞེད་པ་ན། སྐུ་སོ་སོས་
གསུང་བྱོན་ནས་གནས་འདི་དང་འདིར་ཞོག་ཅེས་ལུང་བསྟན། དེ་ཡང་འཕགས་པ་
འཇའ་མ་ལེ་ཞེས་བྱ་བ་ནི་བལ་པོའི་གྲོང་ཁྱེར་ཡམ་བུ་ཞེས་བྱ་བའི་གླིང་ན་བཞུགས།
འཕགས་པ་ཨུ་ཁང་ཞེས་བྱ་བ་བལ་པོའི་གྲོང་ཁྱེར་ཡེ་རང་གི་གླིང ང་ན་བཞུགས།
འཕགས་པ་རང་བྱོན་ཝ་ཏི་བཟང་པོ་ཞེས་གྲགས་པ་ཞལ་གཅིག་ཕྱག་གཉིས་པ་མཚན་
དང་དཔེ་བྱད་དང་ལྡན་པ་སྐུ་བལྟ་བས་ཆོག་མི་ཤེས་པ་དྲི་བཟང་གི་ངད་ཕྱོགས་བཅུར་
འཕྲོ་བ་དེ། ཆོས་རྒྱལ་ཐུགས་རྗེ་ཅན་དེའི་སྤྲུལ་པས་སྤྱན་དྲངས་ནས་མང་ཡུལ་སྐྱིད་
གྲོང་དུ་ཕེབས་པ་ན་སྐུས་གསུང་བྱོན་ནས་ང་འདིར་ཞོག་འགྲོ་དོན་འདི་ན་ཡོད་ཅེས་
གསུངས་ནས་བལ་བོད་མཚམས་ཀྱི་སྐྱེ་འགྲོ་ཡོངས་ཀྱི་མགོན་སྐྱབས་སུ་བཞུགས་སོ།
།འཕགས་པ་ལོ་ཀེ་ཤྭ་ར་ནི་བོད་ཡུལ་དབུས་སུ་སྤྱན་དྲངས་ནས། དེང་སང་ཕོ་བྲང་
ཆེན་པོ་པོ་ཏ་ལར་བཞུགས་སོ།།
དེ་བཞིན་དུ་ཆོས་རྒྱལ་སྲོང་བཙན་སྒམ་པོ་སྐུ་བལྟམས་པ་དང་དུས་མཉམ་དུ།
ཨོཾ་མ་ཎི་པདྨེ་ཧཱུཾ། ཞེས་ཡི་གེ་དྲུག་པའི་སྒྲ་འབྲུག་ལྟར་གྲག་པ་ཞིག་བྱུང་ཞིང་ཡི་གེའི་
གཟུགས་རྣམས་བྲག་ལོགས་ལ་ཐིམ་པས་བྲག་ལ་ཡི་གེ་དྲུག་པའི་གཟུགས་འོད་ཟེར་
འཕྲོ་བ་ཞིག་རང་བྱོན་དུ་ཕེབས། དེ་ནས་བཟུང་སྟེ་བོད་ཁམས་སུ་ཆོས་རིམ་གྱིས་
དར་ཞིང་བྱིས་པ་སྨྲ་ཤེས་པ་ཡན་ཆད་ཐམས་ཅད་ཀྱིས་ཡི་གེ་དྲུག་པའི་གཟུངས་
སྔགས་འདོན་པ་འདི་བྱུང༌། སྔོན་ཆད་བོད་ཡུལ་སྲིན་པོའི་གླིང་དུ་གྲགས་པ་ལ།
ཆོས་རྒྱལ་ཐུགས་རྗེ་ཅན་རྣམས་ཀྱི་སྐུ་དྲིན་ལས་དབུས་གཙང་དག་པའི་ཞིང་ཞེས་
གྲགས་པར་གྱུར་པ་ཡིན་ནོ།།



134 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
རི་ལོ་ཙྪ་བས་བསྒྱུར།
དེ་ནས་ཆོས་རྒྱལ་སྲོང་བཙན་སྒམ་པོའི་སྐུ་རིང་ལ་ཐུགས་རྗེ་ཆེན་པོའི་ཆོས་
སྐོར་མདོ་རྒྱུད་ཉི་ཤུ་ཙམ་ཞིག་བོད་ཡུལ་དུ་བྱོན་པར་རྒྱལ་པོ་བཀའ་འབུམ་ལས་
བཤད་ཅིང་། ཆོས་རྒྱལ་ཁྲི་སྲོང་ལྡེའུ་བཙན་གྱི་སྐུ་རིང་ལ་ཐུགས་རྗེ་ཆེན་པོའི་
ཆོས་སྐོར་མཐའ་ཡས་པ་བསྒྱུར། དེ་ནས་རིམ་གྱིས་ལོ་པཎ་མང་པོས་ཐུགས་རྗེ་
ཆེན་པོའི་ཆོས་སྐོར་མང་དུ་བསྒྱུར་ཏེ། དེ་ཡང་
ང་རགས་རིམ་ཞིག་བརྗོད་ན་ཐུགས་
རྗེ་ཆེན་པོའི་རྒྱུད་དང་གཟུངས་མང་པོ་ལོ་ཙཱ་བ་ཚུལ་ཁྲིམས་འོད་ཟེར་གྱིས་བསྒྱུར།
ཐུགས་རྗེ་ཆེན་པོ་དོན་ཡོད་ཞགས་པའི་སྐོར་མང་པོ་དང༌། འཇིག་རྟེན་དབང་ཕྱུག་
གི་རྟོག་པ་ལ་སོགས་པ་ནི་བ་རི་
སྤྱན་རས་གཟིགས་བཅུ་གཅིག་
ཞལ་གྱི་གཟུངས་ལ་སོགས་པ་སྤྱན་རས་གཟིགས་ཀྱི་ཆོས་སྐོར་མང་པོ་ཞིག་ལོ་ལྕབ་
ཆོས་གྲུབ་ཀྱིས་བསྒྱུར། ལོ་ཆེན་རིན་ཆེན་བཟང་པོས་ཀྱང་སློབ་དཔོན་ཀླུ་སྒྲུབ་
ཀྱིས་མཛད་པའི་ཐུགས་རྗེ་ཆེན་པོ་ཕྱག་སྟོང་སྤྱན་སྟོང་གི་སྒྲུབ་ཐབས་དང་། དགེ་
སློང་མ་དཔལ་མོས་མཛད་པའི་ཐུགས་རྗེ་ཆེན་པོའི་སྒྲུབ་ཐབས་དང་བསྟོད་པ་སོགས་
ཐུགས་རྗེ་ཆེན་པོའི་ཆོས་སྐོར་མང་དུ་བསྒྱུར། འགོས་ལོ་ཙཱ་བས་ཀྱང་དོན་ཞགས་
ལྷ་བཅུ་བདུན་གྱི་བསྟོད་པ་སོགས་ཐུགས་རྗེ་ཆེན་པོའི་ཆོས་སྐོར་མང་དུ་བསྒྱུར།
ལོ་ཙཱ་བ་མི་ཕམ་བཤེས་གཉེན་གྱིས་ཀྱང་ཐུགས་རྗེ་ཆེན་པོ་ཁ་སར་པ་ཎིའི་སྒྲུབ་ཐབས་
སོགས་སྣ་ཚོགས་བསྒྱུར། ལོ་ཙཱ་བ་རྒྱལ་ཆོས་བཟང་གིས་ཀྱང་ཐུགས་རྗེ་ཆེན་པོ་
སེང་གེ་སྒྲའི་སྒྲུབ་ཐབས་སློབ་དཔོན་ཙན་དྲ་གོ་མིས་མཛད་པ་སོགས་མང་དུ་བསྒྱུར།
ཐུགས་རྗེ་ཆེན་པོའི་རིགས་ཀྱི་ཁྲོ་བོ་རྟ་མགྲིན་གྱི་སྒྲུབ་ཐབས་རྣམས་ནི་ལོ་ཙྪ་བ་ཉི་མ་
རྒྱལ་མཚན་དང་། ལོ་ཙཱ་བ་བྱམས་པའི་དཔལ་སོགས་ཀྱིས་བསྒྱུར།།
དེ་ལྟར་ལོ་པཎ་སྐུ་དྲིན་ཅན་རྣམས་ཀྱིས་ཐུགས་རྗེ་ཆེན་པོའི་ཆོས་སྐོར་མང་དུ་
བསྒྱུར་བ་ལས་བོད་ཁམས་སུ་ཐུགས་རྗེ་ཆེན་པོའི་ཆོས་སྐོར་མང་དུ་འཕེལ་ཏེ། དགེ་
སྒྱུ



སྐབས་གཉིས་པ། 135
སློང་མ་དཔལ་མོའི་ལུགས་ཀྱི་ཐུགས་རྗེ་ཆེན་པོའི་ཆོས་སྐོར་རྣམས་ལོ་ཆེན་རིན་
ཆེན་བཟང་པོ་དང་། ཇོ་བོ་རྗེ་གཉིས་ཀྱི་སྐུ་དྲིན་ལས་མངའ་རིས་སྟོད་དུ་ཆེར་དར།
གྲུབ་ཐོབ་ཉི་ཕུག་པ་དང་། བྱང་སེམས་ཟླ་བ་རྒྱལ་མཚན་ནས་བརྒྱུད་དེ་གཙང་ཕྱོགས་
སུ་རྒྱ་ཆེར་དར། དེ་ཡང་ཇོ་བོ་རྗེ་ནས་བརྒྱུད་པ་ནི་མངའ་རིས་ཆོས་རྒྱལ་ལྷ་བླ་མ་
བྱང་ཆུབ་འོད་ནས་རིམ་གྱིས་བརྒྱུད་དེ་ཐམས་ཅད་མཁྱེན་པ་དགེ་འདུན་རྒྱ་མཚོས་རྒྱ་
ཆེར་སྤེལ་ནས་དེང་སང་དབུས་ཕྱོགས་སུ་འཕྲིན་ལས་ཀྱི་ཁྱབ་གདལ་ཆེ་བར་གནས།
གྲུབ་ཐོབ་ཉི་ཕུག་པ་ཡབ་སྲས་ནས་རིམ་གྱིས་བརྒྱུད་པ་ནི་རྗེ་བཙུན་བློ་བཟང་ཆོས་ཀྱི་
རྒྱལ་མཚན་དཔལ་བཟང་པོས་རྒྱ་ཆེར་སྤེལ་ནས་གཙང་ཕྱོགས་ན་འཕྲིན་ལས་ཆེ་བར་
བཞུགས། གྲུབ་ཐོབ་ཉི་ཕུག་པ་ནས་བརྒྱུད་པ་འདི་ལ། ཇོ་བོ་རྗེ་ནས་བརྒྱུད་པ་དང་།
བལ་པོ་པེ་ཉ་བ་ནས་བརྒྱུད་པ་གཉིས་ཀ་ཡོད་དོ། །གྲུབ་ཆེན་མི་ཏྲ་ཛོ་ཀི་ནས་བརྒྱུད་
པའི་ཐུགས་རྗེ་ཆེན་པོའི་ཆོས་སྐོར་ནི་ཁྲི་ཕུ་ལོ་ཙྪ་བ་ཡབ་སྲས་ནས་བརྒྱུད་དེ་རྗེ་
ཐམས་ཅད་མཁྱེན་པ་ཆེན་པོས་མཁས་གྲུབ་སྨྲ་བའི་ཉི་མ་ལ་གནང་། དེ་ནས་རིམ་
གྱིས་བརྒྱུད་དེ་རྗེ་བཙུན་བློ་བཟང་ཆོས་ཀྱི་རྒྱལ་མཚན་དང་
། ཀུན་མཁྱེན་ལྔ་པ་ཆེན་
པོའི་བར་དུ་བརྒྱུད་ཅིང་། རྗེ་བཙུན་བློ་བཟང་ཆོས་ཀྱི་རྒྱལ་མཚན་ནས་བརྒྱུད་པའི་
ཐུགས་རྗེ་ཆེན་པོ་རྒྱལ་བ་རྒྱ་མཚོའི་དབང་གི་སྐོར་ནི་འཕྲིན་ལས་ཀྱི་དར་ཆ་ཤིན་ཏུ་
ཆེ་བས་ཕྱོགས་ཐམས་ཅད་དུ་ཁྱབ་ཅིང་། ལྷག་པར་པཎ་ཆེན་ཐམས་ཅད་མཁྱེན་པ་
རྗེ་བཙུན་བློ་བཟང་ཡེ་ཤེས་ཀྱིས་རྒྱ་ཆེར་སྤེལ་བར་མཛད་དོ།།
ཀུན་མཁྱེན་ལྔ་པ་ཆེན་པོ་ནས་བརྒྱུད་པའི་ཐུགས་རྗེ་ཆེན་པོའི་དམར་ཁྲིད་
སྙིང་པོ་དོན་གསུམ་དུ་གྲགས་པ་ནི་གྲུབ་མཐའ་རིས་སུ་མ་ཆད་པ་ཐམས་ཅད་ལ་
ཁྱབ་ཅིང་འཕྲིན་ལས་ཀྱི་དར་ཆ་ཤིན་ཏུ་ཆེ་བར་བཞུགས་ལ། གཞན་ཡང་འཚེམ་
བུ་དམར་འཁྲིད་དུ་གྲགས་པ་དང་། ཆོས་རྒྱལ་སྲོང་བཙན་སྒམ་པོ་ནས་བརྒྱུད་པའི་



136 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ཐུགས་རྗེ་ཆེན་པོའི་ཆོས་སྐོར་མང་པོ་དང་། བླ་མ་གོང་མ་རྣམས་ལ་ཐུགས་རྗེ་ཆེན་
པོས་ཞལ་དངོས་སུ་བསྟན་ནས་གསུངས་པའི་མན་ངག་ཐོར་བུ་བ་ནི་མང་དུ་སྣང་ངོ༌།
།ཐུགས་རྗེ་ཆེན་པོའི་ཆོས་སྐོར་རྒྱལ་བ་རྡོ་རྗེ་འཆང་གིས་རྒྱུད་སྡེ་རྣམས་སུ་ཇི་
ལྟར་གསུངས་པ་རྒྱ་གར་འཕགས་པའི་ཡུལ་གྱི་མཁས་གྲུབ་ཚད་ལྡན་རྣམས་
ཀྱིས་དགོངས་པ་ཇི་ལྟར་བཀྲལ་བ་ལྟར། བྱ་རྒྱུད་རིགས་གསུམ་གྱི་མན་ངག་
གི་གནད་མཐའ་དག་ཚང་ལ་མ་ནོར་བར་ཡོངས་སུ་རྫོགས་པ་ནི་རྗེ་ཐམས་ཅད་
མཁྱེན་པས་རྡོ་རྗེ་འཆང་ཆེན་པོའི་ལམ་གྱི་རིམ་པར་ལེགས་པར་གཏན་ལ་ཕབ་ལ།
དེའི་དགོངས་པ་འགྲེལ་བ་ལ་འདུལ་འཛིན་གྲགས་པ་རྒྱལ་མཚན་གྱིས་བྱ་རྒྱུད་རིགས་
གསུམ་གྱི་ལག་ལེན་གསལ་བར་སྟོན་པའི་བསྟན་བཅོས་མཛད། མཁས་གྲུབ་ཐམས་
ཅད་མཁྱེན་པས་རྒྱུད་སྡེ་བཞིའི་རྣམ་གཞག་ལེགས་པར་སྟོན་པའི་ལེགས་བཤད་རྨད་
དུ་བྱུང་བ་མཛད་དོ།།
དེ་ལྟར་ན་ཐུགས་རྗེ་ཆེན་པོའི་ཆོས་སྐོར་ལ་སྙིང་ནས་སྒྲུབ་པ་བྱེད་འདོད་པ་
དག་གིས་ནི་རྗེ་ཡབ་སྲས་ཀྱི་ལེགས་བཤད་དེ་དག་ལ་གཙིགས་པོ་ཆེར་བཟུང་ནས།
དེ་དག་གི་རྗེས་སུ་ཞུགས་ཏེ་རྒྱལ་བའི་དགོངས་པ་བཙལ་ན་ནི་རྒྱལ་བ་དགྱེས་
པའི་ལམ་བཟང་རྙེ ད་པར་འགྱུར་གྱི། དེ་ལྟ་མིན་པར་ཟབ་མོར་གྲགས་པའི་
མན་ངག་ཆང་ཆུང་རེའི་རྗེས་སུ་ཞུགས་ཀྱང་དེ་ཙམ་གྱི་ས་ཕྱོ ད་མི་འབྱུང་
བས་གཟུ་བོར་གནས་ཤིང་རྣམ་དཔྱོད་ཀྱི་བློ་གྲོས་དང་ལྡན་པ་རྣམས་ཀྱིས་ནི་
རྗེ་ཡབ་སྲས་ཀྱི་གསུང་རབ་དྲི་མ་མེད་པ་འདི་དག་ལ་སྙིང་ནས་གུས་པར་བྱའོ།
།གལ་ཏེ་བློ་གྲོས་དང་རྩོལ་བ་ཞན་པས་གཞུང་ཆེན་མོ་དེ་དག་ལ་རང་གིས་བལྟ་བར་
མ་ལྕོགས་ཀྱང་སྙིང་ནས་ཉམས་ལེན་བྱེད་པ་ལ་གཞུང་ཆེན་མོ་འདི་དག་མི་དགོས་
ཀྱི། མན་ངག་ཆུང་ངུ་ཞིག་གིས་ཆོག་གོ་ཞེས་ཆོས་སྤོང་གི་ལས་མི་གསོག་པར།



སྐབས་གཉིས་པ། 137
ནམ་ཞིག་ན་གཞུང་འདི་དག་གི་དོན་གོ་བ་ཞིག་ཡོང་སྙམ་དུ་འདུན་པ་དང་སྨོན་
ལམ་གྱི་ཡུལ་དུ་བྱའོ།།
སྨྲས་པ། བསྐལ་བཟང་རྣམ་འདྲེན་ཆུ་སྐྱེས་དགའ་ཚལ་དུ། །སྙིང་སྟོབས་
འདབ་སྟོང་རྫོགས་པའི་དྲི་བཟང་གིས། །གངྒཱའི་རྡུལ་སྙེད་ཞིང་གི་རྒྱལ་སྲས་ཀུན།
།ཚིམ་མཛད་སྙིགས་མའི་མགོན་པོ་ཤཱཀྱའི་ཏོག །མགོན་དེས་བྱང་གི་ཕྱོགས་འདིར་
ལུང་རྟོགས་བསྟན། །སྤེལ་ཕྱིར་སྤྲུལ་པའི་མཛད་པ་རྣམ་མང་བསྟན། །ཁ་བ་ཅན་དུ་
བསྟན་པ་དར་རོ་ཞེས། །གསུང་དབྱངས་མཐོན་པོས་ཡང་ཡང་ལུང་བསྟན་མཛད།
།ཕོངས་པའི་གཉེན་གཅིག་སྤྱན་རས་གཟིགས་དབང་གིས། །གངས་རིའི་རྭ་བས་
བསྐོར་བའི་ཡུལ་ལྗོངས་འདི། །ཉིད་ཀྱི་ཕྱག་མཚན་ལྟ་བུར་རིང་ནས་བཞེས། །སྲས་
བཅས་རྒྱལ་བ་ཀུན་ཀྱང་དེ་ལ་བསྐུལ། །སྟོན་པ་མཉམ་མེད་དེ་ཡི་ཐབས་མཁས་དང་།
།འཕགས་མཆོག་ཕྱག་ན་པདྨོའི་ཐུགས་བསྐྱེད་མཐུས། །གངས་རིའི་ཁྲོད་འདིར་
ཐུབ་བསྟན་རིམ་གྱིས་དར། །སྨོན་ལམ་མཐུ་ལྡན་སེམས་དཔའ་བགྲང་ཡས་བྱོན།
།ལྔ་བརྒྱའི་གཙུག་རྒྱན་མར་མེ་མཛད་དཔལ་དང་། །རྒྱལ་ཀུན་ངོ་བོ་རྗེ་བཙུན་ཙོང་
ཁ་པ། །རྒྱལ་བ་རང་ཉིད་ཕྱོགས་འདིར་བྱོན་པ་བཞིན། །ཐུབ་བསྟན་ཡོངས་རྫོགས་
ཆེས་ཆེར་དར་བར་མཛད། །མདོ་སྔགས་གསུང་རབ་ཀུན་གྱི་སྙིང་པོའི་བཅུད།
།སྲས་བཅས་རྒྱལ་བའི་དགོངས་ཟབ་མཐར་ཐུག་པ། །འདི་འདྲ་རྣ་བའི་ལམ་དུ་
ཐོས་པ་ཡང་། །ཨེ་མ་ཧོ་བསྐལ་མང་བསོད་ནམས་ཟད་གིས་བསྒྲུབས། །ཤིན་ཏུ་
ཕྲད་དཀའ་གོང་ན་མེད་པའི་ལམ། །རྙེད་ཀྱང་ཚེ་འདིའི་བསམ་སྦྱོར་ལྷུར་ལེན་པ།
།བདག་གི་སྙིང་ལ་གདོན་ཆེན་སུ་ཞིག་ཞུགས། །སྙིང་གི་དགྲ་འདི་སོལ་མཛོད་བླ་མ་རྗེ།
།ཐུབ་དབང་རྡོ་རྗེ་འཆང་དང་རིགས་གསུམ་མགོན། །དབྱེར་མེད་སྐྱབས་གནས་ཀུན་
འདུས་བློ་བཟང་གྲགས། །བདག་སྙིང་པདྨོའི་ཟེའུ་འབྲུར་རྟག་བཞུགས་ལ། །ལམ་



138 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
བཟང་མྱུར་དུ་བགྲོད་པར་བྱིན་གྱིས་རློབས། །ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་
རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན་ཞེས་བྱ་བ་ལས།
བོད་ཡུལ་དུ་ཇི་ལྟར་དར་ཚུལ་བཤད་པའི་སྐབས་ཏེ་གཉིས་པའོ།། །།



སྐབས་གསུམ་པ།
༡
བླ་མ་གཅིག་ནས་གཅིག་ཏུ་བརྒྱུད་པའི་རྣམ་ཐར།
༄༅། །རྗེ་བཙུན་བླ་མ་དམ་པ་ཐུགས་རྗེ་ཅན་རྣམས་ཀྱི་ཞབས་ལ་གུས་པས་
ཕྱག་འཚལ་ལོ། །གསུམ་པ་བླ་མ་གཅིག་ནས་གཅིག་ཏུ་བརྒྱུད་པའི་རིམ་པ་ནི།
གོང་དུ་བརྗོད་ཟིན་པ་ལྟར་ཐུགས་རྗེ་ཆེན་པོའི་ཆོས་སྐོར་མཐའ་ཡས་པས་བླ་མ་
བརྒྱུད་པའི་རིམ་པའང་མང་དུ་ཡོད་ཀྱང་། འདིར་དགེ་སློང་མ་དཔལ་མོའི་ལུགས་
ཀྱི་ཐུགས་རྗེ་ཆེན་པོའི་སྒྲུབ་ཐབས་སྨྱུང་བར་གནས་པའི་ཆོ་ག་དང་བཅས་པའི་བརྒྱུད་
རིམ་སྟོན་པ་སྐབས་སུ་བབས་པ་ཡིན་ལ། དེ་ལ་ཡང་དག་པར་རྫོགས་པའི་སངས་རྒྱས་
ཤཱཀྱ་ཐུབ་པས་ཐུགས་རྗེ་ཆེན་པོའི་རྒྱུད་རྣམས་འཕགས་པ་སྤྱན་རས་གཟིགས་དང་།
རྗེ་བཙུན་འཇམ་པའི་དབྱངས་དང༌། གསང་བའི་བདག་པོ་ཕྱག་ན་རྡོ་རྗེ་སོགས་ལ་
གསུང་། དེ་དག་ལས་མགོན་པོ་ཀླུ་སྒྲུབ་ཡབ་སྲས་དང་། སློབ་དཔོན་ཛེ་ཏ་རི་དང་།
རྡོ་རྗེ་གདན་པ་ཡབ་སྲས་རྣམས་ལ་བརྒྱུད་པ་སོགས་བརྒྱུད་ཚུལ་མང་དུ་སྣང་ཞིང༌།
དགེ་སློང་མ་དཔལ་མོས་ཀྱང་གྲུབ་ཆེན་ཕག་ཚང་པ་སོགས་མཁས་གྲུབ་ཀྱི་བླ་མ་མང་
དུ་བསྟེན།།
གསང་སྔགས་རྒྱུད་སྡེ་བཞི་ག་ལ་གསན་པ་རྒྱ་ཆེར་མཛད་པས་བརྒྱུད་རིམ་
མང་དུ་ཡོད་ཀྱང་། དེང་སང་ཡོངས་སུ་གྲགས་བར་ཐུགས་རྗེ་ཆེན་པོ་ནས་དགེ་སློང་
མ་དཔལ་མོ་ལ་བརྒྱུད་པར་བྱེད་པ་ནི། དགེ་སློང་མ་དཔལ་མོས་ཐུགས་རྗེ་ཆེན་པོ་



140 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
དངོས་སུ་ཞལ་གཟིགས་ཤིང་དབང་དང་གདམས་པ་ཐོབ་པ་ཡིན་པས་བྱིན་རླབས་
ཉེ་བརྒྱུད་ཀྱི་དབང་དུ་བྱས་པ་ཡིན་ལ། དེས་ན་ཡང་དག་པར་རྫོགས་པའི་སངས་
རྒྱས་ཀྱིས་ཐུགས་རྗེ་ཆེན་པོ་ལ་འདིའི་རྒྱུད་རྣམས་གསུང་། ཐུགས་རྗེ་ཆེན་པོས་དགེ་
སློང་མ་དཔལ་མོ་ལ་གནང་། དེ་ནས་བདག་གི་དྲིན་ཅན་བླ་མ་རྣམས་ཀྱི་བར་དུ་
བྱིན་རླབས་ཀྱི་ཚན་ཀ་མ་ཉམས་ཤིང་བརྒྱུད་པ་ཟམ་མ་ཆད་པར་བྱོན་པ་ཡིན་པས།
བྱིན་རླབས་ཉེ་རྒྱུད་ཀྱི་བླ་མ་གོང་མ་གཅིག་ནས་གཅིག་ཏུ་ཇི་ལྟར་བརྒྱུད་པའི་ཚུལ་དང་།
དེ་དག་གི་སྐུ་ཆེ་བའི་ཡོན་ཏན་མདོ་ཙམ་ཞིག་བརྗོད་པ་ནི། རྒྱལ་བའི་སྲས་པོ་
ཐོགས་མེད་བཟང་པོ་དཔལ་གྱིས། ཤེས་བྱ་མ་ལུས་མཁྱེན་པའི་བཅོམ་ལྡན་འདས།
འགྲོ་བ་ཀུན་ལ་བུ་གཅིག་ལྟ་བུར་བརྩེ། །ལྷུན་གྲུབ་རྒྱུན་མི་ཆད་པའི་མཛད་པ་ཅན།
།མགོན་པོ་སྤྱན་རས་གཟིགས་ལ་ཕྱག་འཚལ་ལོ། །ཞེས་བསྔགས་པ་མགོན་པོ་སྤྱན་
རས་གཟིགས་ཀྱི་སྐུ་གསུང་ཐུགས་ཀྱི་ཡོན་ཏན་བསམ་གྱིས་མི་ཁྱབ་པ་དག་ཟ་མ་ཏོག་
བཀོད་པའི་མདོ་དང་། དོན་ཡོད་ཞགས་པའི་རྒྱུད་ལ་སོགས་པ་མདོ་རྒྱུད་མང་པོ་ནས་
རྒྱ་ཆེར་གསུངས་པ་ལྟར་ལོགས་སུ་ཤེས་པར་བྱའོ།།
ཨིནྡྲ་བྷཱུ་ཏིས་ལུང་བསྟན་འཕགས་པ་བསྒྲུབས། །ཤིང་འཕེལ་གནས་སུ་མཆོག་
གི་དངོས་གྲུབ་ཐོག། །ཁ་སརྦཎིར་ཆོ་འཕྲུལ་ཆེན་པོ་བསྟན། །དཔལ་ལྡན་དཔལ་མོའི་
ཞབས་ལ་ཕྱག་འཚལ་ལོ། །ཞེས་བསྔགས་པ་དགེ་སློང་མ་དཔལ་མོ་ནི་རྒྱལ་རིགས་སུ་
སྐུ་འཁྲུངས། གཞོན་ནུའི་དུས་ནས་ཁྱིམ་ནས་ཁྱིམ་མེད་པར་རབ་ཏུ་བྱུང་། མཁས་གྲུབ་
ཀྱི་བླ་མ་མང་པོ་བསྟེན་ནས་སྡེ་སྣོད་གསུམ་དང་རྒྱུད་སྡེ་བཞི་ལ་མཁས་པར་སྦྱངས།
བསྙེན་པར་རྫོགས་པ་དགེ་སློང་མའི་སྡོམ་པ་བཞེས་ནས་དགེ་སློང་མའི་རྣམ་འབྱེད་ནས་
ཇི་ལྟར་འབྱུང་བ་ལྟར་ཁྲིམས་སུམ་བརྒྱ་དྲུག་ཅུ་རྩ་བཞི་པོ་ཐམས་ཅད་མིག་གི་འབྲས་བུ་
ལྟར་བསྲུངས། གྲུབ་ཆེན་རྟགས་ཚང་པ་ལ་སོགས་པའི་བླ་མ་རྣམས་ལས་དབང་དང་



སྐབས་གསུམ་པ། 141
གདམས་ངག་མང་དུ་བཞེས་ནས་གསང་སྔགས་ཀྱི་ཉམས་བཞེས་ལ་བརྩོན་པར་མཛད་
པས། ནམ་ཞིག་ན་སྔོན་གྱི་ལས་དང་། འཕྲལ་མི་ཆོས་ཀྱི་བར་ཆད་བསྲུང་བ་དང་།
སྒྲུབ་པ་ལ་བསྐུལ་ཕྱིར་སྐུ་ལུས་ལ་མཛེའི་ནད་ཀྱིས་ཟིན་ཏེ། ཤ་རོ་དང་དྲེག་མང་དུ་
ཆགས་བསྙུང་ཟུག་ཚད་མེད་བ་བྱུང་བ་ན། རྒྱལ་པོ་ཨིནྡྲ་བྷ་ཏི་ལ་ད་ཇི་ཅུག་བྱས་ན་
ལེགས་ཞེས་དྲིས་པས། ཀླུ་དང་ས་བདག་གི་དེད་དཔོན་ཐུགས་རྗེ་ཆེན་པོ་ཡིན་པས་
ལི་ཁ་ར་ཤིང་འཕེལ་ན་ཐུགས་རྗེ་ཆེན་པོ་ཞལ་བཅུ་གཅིག་པ་བྱིན་རླབས་ཤིན་ཏུ་ཆེ་བ་
ཞིག་ཡོད།།
དེའི་ཕ་ཚད་འདམ་བུ་མདའ་རྒྱུའི་ཚལ་བྱ་བ་ན་ཇོ་བོ་ཡི་གེ་དྲུག་པ་གཙོ་འཁོར་
གསུམ་པ་བྱིན་རླབས་ཆེ་བ་ཞིག་ཡོད་པས། ཁྱོད་ཀྱང་དེར་སོང་ལ་ཐུགས་རྗེ་ཆེན་
པོ་སྒྲུབས་ཤིག ཅེས་ལུང་བསྟན་པ་ན་ཚེ་འདིའི་གཉེན་འཁོར་ལོངས་སྤྱོད་གང་
གི་ཡང་དབང་དུ་མ་གཏང་བར་དེ་མ་ཐག་མདའ་རྒྱུའི་ཚལ་དུ་བྱོན་ནས་ཡི་གེ་དྲུག་
པ་ལ་གསོལ་བ་བཏབ་པས་ཁམས་ལ་སྐྱེད་ཆེར་མ་བྱུང་སྟེ། ལི་ཁ་རའི་ཞལ་བཅུ་
གཅིག་པ་ཅན་དུ་བྱོན་ནས་ཉིན་མོ་གསོལ་བ་བཏབ། ནུབ་མོ་བུད་མེད་གནས་སུ་
སྡོད་མི་འཇུག་ཟེར་ནས་དགེ་འདུན་གྱིས་སྡོད་དུ་མ་བཅུག་པས། ཕྱིར་ལོག་ཡི་གེ་
དྲུག་པ་ཅན་དུ་བྱོན་ནས་ཞག་བདུན་དུ་སྤྱན་བཙུམས་ནས་གསོལ་བ་དྲག་ཏུ་བཏབ་
སྟེ་བལྟས་པས་ཡི་གེ་དྲུག་པ་ཞལ་བཅུ་གཅིག་པར་གྱུར་འདུག མཛེ་ཡང་གསོས།
རྟོགས་པ་ཁྱད་པར་ཅན་ཡང་བརྙེས། བྱམས་སྙིང་རྗེ་ཤུགས་དྲག་ཏུ་འཁྲུངས།
སྔར་གྱི་སྐུ་ལུས་ཀྱི་ཤ་རོ་དང་དྲེག་ལ་སོགས་པའི་སྐྱོན་ཐམས་ཅད་ཀྱང་སངས།
སྐུ་ལུས་སྔར་བས་ཀྱང་མཚར་བར་གྱུར། ཏིང་ངེ་འཛིན་གྱི་སྒོ་བསམ་གྱིས་མི་ཁྱབ་
པ་ཐུགས་རྒྱུད་ལ་སྐྱེས། བདུད་དང་ལོག་འདྲེན་ལ་སོགས་པ་བར་དུ་གཅོད་པར་རྩོམ་
པ་ཐམས་ཅད་བྱམས་སྙིང་རྗེ་བྱང་ཆུབ་ཀྱི་སེམས་ཀྱི་སྒོ་ནས་བཏུལ། ཕྱོགས་སྐྱོང་



142 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
བཅོ་ལྔ་པོ་ཐམས་ཅད་ཀྱང་བྲན་དུ་བཀོལ། ཁྱད་པར་དུ་ཡང་ཀླུ་ཆེན་བརྒྱད་ཀྱིས་
ཞལ་བཅུ་གཅིག་པའི་སྒོས་ཀྱི་ཆོས་སྐྱོང་དུ་ཁས་བླངས། གཞན་ཡང་རྗེ་བཙུན་སྒྲོལ་
མ་དང་། དོན་ཞགས་ལྷ་ལྔ་ལ་སོགས་པའི་ལྷག་པའི་ལྷ་མང་པོའི་ཞལ་གཟིགས།
ཁྱད་པར་ས་ག་ཟླ་བའི་ཚེས་བཅོ་ལྔའི་ཉིན་ཐུགས་རྗེ་ཆེན་པོས་ཞལ་དངོས་སུ་བསྟན་
ནས་དབང་དང་གདམས་པ་གནང་བས་ཏིང་ངེ་འཛིན་གྱི་སྒོ་བརྒྱ་ཕྲག་མང་པོ་ཐུགས་
རྒྱུད་ལ་འཁྲུངས་ནས་གྲུབ་པ་ཐོབ་བོ།།
དེ ་ནས་གྲོང་ཁྱེ ར་གྱི་དབུས་སུ་བྱོན་པ་ན་དགེ་སློང་མ་སྐུ་ལུས་ཟླ་བ་
ལྟར་དྭངས་ཤིང་རྒྱས་པས་སྐྱེ་བོ་མང་པོས་ཕམ་པའི་སྐུར་འདེབས་བྱུང་བ་ན།
གཞན་གྱི་མ་དད་པ་བཟློག་པའི་ཕྱིར་ཁ་སརྦ་ཎིའི་དུས་མཆོད་ཀྱི་ཁྲོམ་གསེབ་ཏུ་
བྱོན་ནས་རང་གི་དབུ་བཅད་དེ། མཁར་གསིལ་གྱི་རྩེ་མོ་ལ་བཏགས་ཏེ་གར་སྣ་
ཚོགས་པ་མཛད་ཅིང་ཁོ་མོ་ལ་ཕམ་པ་བྱུང་ན་མགོ་བོ་འབྱར་དུ་མི་འདོད་ཅིང་།
ཕམ་པ་མ་བྱུང་ན་སྔར་ལྟར་གྱུར་ཅིག་ཅེས་བདེན་སྟོབས་བརྗོད་པ་ན་དབུ་སྔར་ལྟར་
གྱུར་པ་སོགས་རྫུ་འཕྲུལ་ཡ་མ་ཟུང་དཔག་མེད་བསྟན་ནས་སྐྱེ་བོ་ཐམས་ཅད་ཀྱི་ལོག་
ལྟ་ཞི་ཞིང་ཐམས་ཅད་དད་པའི་ས་ལ་བཀོད། དབང་དང་བྱིན་རླབས་གནང་བས་གྲུབ་
པ་ཐོབ་པ་མང་དུ་བྱུང་། གྲུབ་པའི་སྙན་གྲགས་ཀྱིས་ཕྱོགས་ཐམས་ཅད་ཁྱབ་པར་གྱུར་
ཏོ། །གྲུབ་མཆོག་དགེ་སློང་མ་དཔལ་མོ་ཞེས་ཡོངས་སུ་གྲགས་པ་དེལ་བསྟན་པ་དང་
སེམས་ཅན་གྱི་དོན་དུ་ཐུགས་རྗེ་ཆེན་པོ་ཞལ་བཅུ་གཅིག་པའི་སྒྲུབ་ཐབས་འདི་དང་།
པོ་བསྟོད་དུ་གྲགས་པའི་བསྟོད་པ་བྱིན་རླབས་ཅན་དང་། ཕག་མོའི་སྒྲུབ་ཐབས་ལ་
སོགས་པ་མཛད་ནས་བསྟན་པ་རྒྱ་ཆེར་སྤེལ་ལོ།།
དེ་ལ་སློབ་མ་བསམ་གྱིས་མི་ཁྱབ་པ་བྱུང་བའི་ནང་ནས་གཙོ་བོར་གྱུར་པ་ནི་
པཎྜིཏ་ཟླ་བ་གཞོན་ནུ་དང་ཡེ་ཤེས་བཟང་པོ་གཉིས་སོ། །པཎྜིཏ་ཟླ་བ་གཞོན་ནུ་ཞེས་



སྐབས་གསུམ་པ། 143
གྲགས་པ་དེ་ནི། ལྔ་རིག་གནས་རྣམས་སྦྱངས་པས་ཕུལ་དུ་ཕྱིན། །རྐང་མགྱོགས་ལ་
སོགས་ཐུན་མོང་དངོས་གྲུབ་བརྙེས། །མཁའ་འགྲོས་ལུང་བསྟན་མཆོག་གི་དངོས་གྲུབ་
ཐོབ། །ཟླ་བ་གཞོན་ནུའི་ཞབས་ལ་ཕྱག་འཚལ་ལོ། །ཞེས་བསྔགས་པ་ལྟར། རྒྱ་གར་
ནུབ་ཕྱོགས་ཀྱི་གླིང་ཀུ་ཤའི་ཚལ་གྲོང་ཁྱེར་བདེ་སྐྱོང་ཞེས་བྱ་བར། ཡབ་བྲམ་ཟེ་བདེ་བའི་
མཆོག་ཅེས་བྱ་བ་དང་། ཡུམ་བྲམ་ཟེ་མ་པདྨ་ཞེས་བྱ་བ་གཉིས་ཀྱི་སྲས་སུ་སྐུ་འཁྲུངས།
ཆུང་ངུའི་དུས་སུ་ལྕེ་ལ་གུར་གུམ་གྱིས་ཡི་གེ་དྷི་འདྲི་བ་སོགས་བློ་རྣོ་བའི་ཐབས་བྱས་ཤིང་།
ཡི་གེ་འབྲི་ཀློག་བསླབས་པས་ཚད་མེད་པར་མཁྱེན། མཚན་བྲམ་ཟེ་བདེ་བའི་བློ་གྲོས་
ཞེས་བཏགས། དགུང་ལོ་བཅུ་གསུམ་པ་ལ་རབ་ཏུ་བྱུང་།
སྤྱིར་རིག་པའི་གནས་ལྔ་ལ་མཁས་ཤིང་ཁྱད་པར་སྒྲ་མདོ་ལ་མཁས་པའི་
གྲགས་པས་ས་སྟེང་ཁྱབ། བསྟན་པ་ལ་བྱ་བ་རྒྱ་ཆེར་མཛད་ཅིང་དགུང་ལོ་ཉེར་
གཅིག་པ་ལ་བསྙེན་པར་རྫོགས་ནས་བསླབ་ཁྲིམས་དག་པར་བསྲུངས་ཤིང་།
ཐོས་དོན་ཉམས་སུ་ལེན་ཕྱིར་བས་མཐའི་གནས་ཀུན་ཏུ་རྒྱུ་ཞིང་སྒྲུབ་པ་ལ་རྩེ་གཅིག་
ཏུ་བཞུགས་པའི་ཚེ། པཎྜིཏ་ཡེ་ཤེས་བཟང་པོ་བསྙུང་བའི་སར་འབྱོན་དགོས་པའི
གདན་འདྲེན་རྐང་མགྱོགས་པ་བྱུང་བ་ན། པཎྜིཏས་ཀྱང་རྐང་མགྱོགས་ཀྱི་དངོས་
གྲུབ་ཐོབ་པས་ཕོ་ཉ་བ་དང་གཉིས་ཀ་རྐང་མགྱོགས་ཀྱིས་བྱོན་པའི་ལམ་བར་དུ་
ཅུང་ཟད་མནལ་དུ་སོང་བ་ན། བུད་མེད་སྔོན་མོ་དར་གོས་ཤིང་ལོ་རིས་གྱོན་པ།
ལག་ན་ཨུཏྤལ་ཐོགས་པ་ཞིག་བྱུང་ནས། ཟླ་བ་གཞོན་ནུ་ཁྱོད་ཀྱི་སློབ་མ་ཡེ་ཤེས་
བཟང་པོ་སྔོན་བླ་མ་ལ་དམ་ཚིག་ཉམས་པས། ད་ལྟ་ལུས་ལ་ཕོལ་མིག་བྱུང་བ་ནི་
ཁྱོད་ཀྱིས་གསོ་ཐབས་མེད་པས་འགྲོན་བུ་ཟད་པའི་ཚལ་གྱི་གཙུག་ལག་ཁང་ན།
དུས་གསུམ་གྱི་སངས་རྒྱས་ཐམས་ཅད་ཀྱི་སྐུ་གསུང་ཐུགས་གཅིག་ཏུ་འདུས་པའི་
ཐུགས་རྗེ་ཆེན་པོས་དབང་བསྐུར་བྱིན་གྱིས་བརླབས། ལུང་བསྟན་ཅིང་མཆོག་གི་



144 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
དངོས་གྲུབ་ཐོབ་པའི་དགེ་སློང་མ་དཔལ་མོ་ཞེས་བྱ་བ་བཞུགས་པས་དེ་སྤྱན་དྲོངས་
དང་། ནད་དེ་ལས་ཐུ་བ་དག་ཀྱང་དྲུངས་ནས་འབྱིན་ཅིང་། མཆོག་གི་དངོས་གྲུབ་
ཐོབ་བོ་ཟེར་ནས་མི་སྣང་བར་གྱུར་ཏོ།།
དེར་མནལ་སད་པ་དང་བདག་མགྲོན་བུ་ཟད་པའི་ཚལ་གྱི་ལྷ་ཁང་དུ་འགྲོ་བས།
ཁྱོད་སློབ་དཔོན་ཅན་གཞུང་གསུངས་ནས་ལམ་འདྲི་ཡིན་བྱོན་ཏེ། དགེ་སློང་མ་དང་
མཇལ་ནས་ལོ་རྒྱུས་རྣམས་ཞིབ་པར་བཤད་པས། སྔོན་གྱི་ལས་འབྲེལ་ཡོད་པས་འགྲོ་
གསུང་། དགེ་སློང་མ་བྱོན་ཏེ་མཚེའུ་དེའི་ཁར་ཐུགས་རྗེ་ཆེན་པོའི་བདག་བསྐྱེད་ཞིག་
བསྒོམས་པས་ནད་ལས་གྲོལ། ཁོང་གཉིས་ཀྱིས་གྲུབ་ཐོབ་ཡིན་པར་ཤེས་ནས་སྒྲུབ་
ཐབས་རྣམས་ཞུས་ཏེ་བསྒྲུབས་པས་གྲུབ་པ་ཐོབ་ནས་འཕགས་པ་་དང་དངོས་སུ་མཇལ།
དབང་དང་གདམས་པ་གནང་། ལུང་བསྟན་ནས་བསྟན་འགྲོའི་དོན་རྒྱ་ཆེར་མཛད་དོ།
པཎྜིཏ་ཡེ་ཤེས་བཟང་པོ་ནི། མི་བཟད་སྡུག་བསྔལ་ལམ་གྱི་གྲོགས་སུ་ཤར། །དད
པའི་སྟོབས་ཀྱིས་བླ་མ་འཕགས་པར་གཟིགས། །བརྩོན་འགྲུས་སྟོབས་ཀྱིས་མཆོག་གི་
དངོས་གྲུབ་བརྙེས། །ཡེ་ཤེས་བཟང་པོའི་ཞབས་ལ་ཕྱག་འཚལ་ལོ། །ཞེས་བསྔགས་
པ་ལྟར། ཆུ་བོ་གངྒཱའི་འགྲམ་ཕོ་བྲང་ཀི་ཤི་ལི་ཞེས་པར་རྒྱལ་རིགས་སུ་སྐུ་འཁྲུངས།
དགུང་ལོ་བདུན་པ་ལ་རབ་ཏུ་བྱུང་། རིག་པའི་གནས་ལྔ་དང་འཆད་རྩོད་རྩོམ་
གསུམ་ལ་མཁས་ཤིང་། ཁྱད་པར་རྩོམ་པ་ལ་མངའ་བརྙེས་པ་ཞིག་བྱུང་བ་ལས།
ནམ་ཞིག་ན་སྐུ་སྟོད་ལ་རྨ་ཞིག་བྱུང་བ་དེ་ལ་མི་མ་ཡིན་གྱི་གནོད་པ་ཡིན་སྙམ་ནས།
རྒྱ་གར་ཤར་ཕྱོགས་ནས་གཤིན་རྗེ་གཤེད་ནག་པོའི་གྲུབ་ཐོབ་ཅིག་ཡོད་པ་སྤྱན་
དྲངས། དབང་ཞུས་ཏེ་བསྙེན་པ་མཛད་པས་སྐུ་ལུས་གསུམ་འགྱུར་གྱིས་ཆེར་སོང་།
ལུས་ལ་ཆུ་བུར་བྱུང་ཞིང་མེ་འབར་བ་འདྲ་བའི་ཟུག་བྱུང་བས་མཚེའུ་ཞིག་བསྐྱིལ་
ནས་དེར་བཅུག་པས། མཚེའུ་ཁོལ་བ་བྱུང་ཆུ་ཡང་ཡང་བརྗེ་དགོས་ཤིང་བསླད་



，
སྐབས་གསུམ་པ། 145
ན
མྱུང་བ
ཟུག་དཔག་མེད་བྱུང་ཡང་འགྲོངས་སུ་མ་འདོད། ཅི་བྱས་ཀྱང་ཕན་པ་ནི་མ་བྱུང་
བས་པཎྜིཏ་ཟླ་བ་གཞོན་ནུས་དགེ་སློང་དཔལ་མོ་གདན་དྲངས་ནས། དགེ་སློང་
མས་མཚེའུ་དེའི་སྟེང་དུ་ཐུགས་རྗེ་ཆེན་པོའི་སྒོམ་བཟླས་མཛད་པས་མཚེའུ་ཁོལ་
བའང་ཞི། དགེ་སློང་མ་དེ་ཉིད་ཀྱང་ཞལ་བཅུ་གཅིག་པར་དངོས་སུ་གཟིགས།
བསྙུང་ཟུག་ཀྱང་ཞི་ནས་ཁང་པའི་ནང་དུ་བཞུགས་སུ་བཏུབ་པ་བྱུང་། པཎྜིཏ་གཉིས་
དད་ནས་དགེ་སློང་མ་ལ་
སྒྲུབ་ཐབས་ཞུས་ཏེ། བར་གནས་པ་ལན་བདུན་མཛད་
པས་དཔལ་ཡེ་ཤེས་བཟང་པོའི་ནད་ཐམས་ཅད་དྲག གཉིས་ཀས་མཆོག་གི་དངོས་
གྲུབ་ཐོབ་པར་གྱུར་ཏོ།།
དགེ་སློང་མའི་ཞལ་ནས་ཕྱག་སྟོང་སྤྱན་སྟོང་གི་སྒྲུབ་ཐབས་འདི་ནི་སངས་རྒྱས་
ཐམས་ཅད་ཀྱི་ངོ་བོ། ཆོས་ཐམས་ཅད་ཀྱི་འབྱུང་གནས། དབང་པོ་ཡངས་རབ་ཀྱི་ཆོས་
ཡིན་པས་འགྲོ་བ་རྣམས་ལ་ཕན་ཐོགས་ཤིག་གསུངས་ནས་པཎྜིཏ་གཉིས་ལ་གནང་ངོ༌།
།པཎྜིཏ་གཉིས་ཀྱིས་ཀྱང་དགེ་སློང་མའི་ལུང་བསྟན་ལྟར་ཐུགས་རྗེ་ཆེན་པོའི་ཆོས་
སྐོར་འདི་རྒྱ་ཆེར་སྤེལ་ལོ། །པཎྜིཏ་དེ་གཉིས་ཀྱི་ཐུགས་སྲས་དམ་པར་གྱུར་པ་ནི་
བལ་པོ་པེ་ཉ་བ་ཡིན་ལ། དེ་ནི། འཇམ་དཔལ་སྨྲ་བའི་སེང་གེས་ལུང་བསྟན་ནས།
།ཐུགས་རྗེ་ཆེན་པོ་བསྒྲུབས་པས་དངོས་གྲུབ་བརྙེས། །གནས་ལྔ་མཁྱེན་པའི་བལ་པོ་
པཎྜིཏ་། །པེ་ཉ་བ་ཡི་ཞབས་ལ་ཕྱག་འཚལ་ལོ། །ཞེས་བསྔགས་པ་ལྟར། བལ་པོའི་
གྲོང་ཁྱེར་ཡམ་བུ་ཡམ་མགལ་དུ་ཡ
ཡབ་བཟང་པོ་དཔལ་ཞེས་བྱ་བ་དང་། ཡུམ་བལ་མོ་
ཀུན་ནས་མཛེས་གཉིས་ཀྱི་སྲས་སུ་འཁྲུངས། མཚན་མཛེས་པའི་ཏོག་ཅེས་བཏགས།
ཡི་གེ་འདྲི་ཀློག་ཚེགས་མེད་པར་མཁྱེན། ནར་གསོན་ནས་ཡབ་ཡུམ་གྱིས་ཁྱིམ་ཐབ་
ཀྱི་གྲབས་བྱས་པ་ན། ཁྱིམ་ཐབ་བྱས་པས་འཆི་བ་མི་འོང་ཞིང་སེམས་ཅན་ལ་ཕན་ནམ་
གསུང་། མི་ཕན་ཏེ་རིགས་བརྒྱུད་འཛིན་དགོས་ཞེས་བྱས་པ་ན། སེམས་ཅན་ལ་ཕན་པ་



，
146 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ཞིག་བགྱིད། རིགས་བརྒྱུད་ཀྱི་དགོས་པ་མེད་གསུངས་ནས་ཁྱིམ་ཐབ་ལེན་དུ་མ་འདོད།
དུས་སྐབས་ཀུན་ཏུ་སེམས་ཅན་ལ་སྙིང་རྗེ་འབའ་ཞིག་གིས་དུས་འདའ་བ་ཞིག་བྱུང་།
དེ་ནས་འཇམ་དཔལ་སྨྲ་བའི་སེང་གེ་བསྒྲུབས་པས་འགྲུབ་ནས་ཞལ་མཇལ། བདག་ཚེ་
གཅིག་ལུས་གཅིག་ལ་སངས་རྒྱ་པའི་དངོས་གྲུབ་ཅིག་ཞུ་བྱས་པས། རྒྱ་གར་དུ་དཔལ་
ཡེ་ཤེས་བཟང་པོ་ཅན་སོང་ལ་ཞལ་བཅུ་གཅིག་པའི་སྒྲུབ་ཐབས་ཞུས་ལ་སྒྲུབས་ཤིག
ཚེ་འདི་ཉིད་ལ་ས་བརྒྱད་པའི་གོ་འཕང་ཐོབ་པར་འགྱུར་རོ། །ཞེས་གསུངས་ནས་
ལུང་བསྟན།།
དུས་རེ་ཞིག་ན་བདག་རབ་ཏུ་བྱུང་ནས་སེམས་ཅན་གྱི་དོན་བྱེད་དགོས་པ་ལ།
འདིར་ཡབ་ཡུམ་གཉིས་ཀྱིས་མི་གནང་བས་རྒྱ་གར་དུ་འགྲོ་སྙམ་ནས་གསེར་གྱི་
རྒྱན་བཟང་པོ་ཡོད་པ་རྣམས་ཤིང་ལོ་ལ་དྲིལ་ནས་གཡའ་ཚེ་ཁུང་དུ་བཅུག་ནས་
བྲོས་ཕྱིན་ཏེ་རྒྱ་གར་དུ་སླེབ་པ་དང་། མི་རྣམས་ལ་རྒྱ་གར་ན་མཁས་པ་སུ་མཁས།
བཙུན་པ་སུ་བཙུན། བཟང་བ་སུ་བཟང་། གྲུབ་པ་སུས་ཐོབ། སེམས་ཅན་ལ་
ཕན་སེམས་སུ་ཆེ་དྲིས་པས་གངྒའི་གྲུ་པ་ན་རེ། ཁྱོད་ཅི་ལ་འགྲོ་ཟེར། བདག་
སེམས་ཅན་ལ་ཕན་པའི་ཆོས་ཟབ་མོ་སྒྲུབ བ་སླ་བ་ཞིག་ཚོལ་དུ་འགྲོ་བྱས་པས།
འདོད་བ་དག་ཆེ་སེམས་བསྐྱེད་ཀྱང་བཟང་སྟེ། དེ་འདྲའི་བླ་མ་དཀོན་ཟེར།
འོ་ནའང་ཕྱིན་པས་བར་གཅོད་མ་བྱས་ཤིང་། པཎྜིཏ་ཟླ་བ་གཞོན་ནུ་དང་། དཔལ་
ཡེ་ཤེས་བཟང་པོ་དང་མཇལ་ན་ཟེར་བ་བཞིན་འགྲུབ་པའང་སྲིད་ཟེར། དེར་
ཁོང་གིས་དེ་སྐད་བྱ་བ་གང་ན་ཡོད་ང་ལ་སྟོན་དང་ཁྱོད་ལ་རྔན་པ་སྟེར་བྱས་པས།
ཁྱེད་སེམས་ཅན་གྱི་དོན་སྒྲུབ་ན་ང་ལ་རྔན་པ་མི་དགོས་ཏེ། ཁོང་གཉིས་རེས་འགའ་
ནི་རི་བོ་པོ་ཏ་ལར་འཕགས་པ་ལ་ཆོས་གསན་དུ་འགྲོ། རེས་འགའ་ནི་སེམས་ཅན་
གྱི་དོན་བྱེད་གནས་འདིར་སྡོད་དང་འདིར་གནས་མེད། ལས་དང་སྨོན་ལམ་དག་



，
སྐབས་གསུམ་པ། 147
སླ་
པ་ཀུན་ལ་གར་ཡང་མཇལ་འོང་། ཁྱོད་རང་སྡོད་ནུས་ན་ས་ག་ཟླ་བའི་ཚེས་བརྒྱད་
ལ་ཡུལ་དབུས་འགྱུར་ཚལ་དུ་ཁ་སརྦ་ཎིའི་དུས་མཆོད་ལ་འོང་ཟེར་བ་གསན་ནས་
ཤིན་ཏུ་མཉེས་སོ།།
དེར་བྱོན་པས་ས་ག་ཟླ་བ་ལ་པཎྜིཏ་ཟླ་བ་གཞོན་ནུ་དང་། ཡེ་ཤེས་བཟང་པོ་
གཉིས་དང་ཞལ་མཇལ་ནས་ལོ་རྒྱུས་རྣམས་ཞིབ་པར་ཞུས་པས་ཕ་ལ་ཕ་ལ་རྒྱལ་
པོར་གྱུར་ཅིག་གསུངས་ནས་རབ་ཏུ་བྱུང་བ་མཛད། གདམས་པ་ཟབ་མོ་སྒྲུབ་ས་
བ་སེམས་ཅན་ལ་ཕན་པ་ཞིག་ཞུས་པས་འདི་ལས་ཟབ་པ་མེད་གསུང་ནས་ཞལ་
བཅུ་གཅིག་པའི་དབང་སྒྲུབ་ཐབས་དང་བཅས་པ་གནང་
། ལོ་ལྔ་རུ་འཚོ་བ་བསོད་
སྙོམས་མཛད་ནས་བསྒྲུབས་པས། འཕགས་པ་ཐུགས་རྗེ་ཆེན་པོ་ཕྱག་སྟོང་སྤྱན་
སྟོང་གིས་གཙོ་མཛད་པའི་སངས་རྒྱས་དང་བྱང་ཆུབ་སེམས་དཔའ་བསམ་གྱིས་མི་
ཁྱབ་པའི་ཞལ་གཟིགས་ཤིང་ཐམས་ཅད་ཀྱིས་ལུང་བསྟན་པ། རིགས་ཀྱི་བུ་ཁྱོད་
ཀྱིས་བྱ་བ་ཆེན་པོ་བྱས་པས་སེམས་ཅན་གྱི་དོན་ལ་དགོངས་ནས་སྒྲུབ་པ་ལེགས་སོ།
།དེ་ཡང་དུས་གསུམ་གྱི་བདེ་བར་གཤེགས་པ་ཐམས་ཅད་ཀྱི་འཕྲིན་ལས་མ་ལུས་པ་
བསྡུས་པ་འདི་ཁྱོད་ཀྱིས་སེམས་ཅན་ལ་སྟོན་ཅིག་ཅེས་ལུང་བསྟན་ནས་གྲུབ་པ་ཐོབ་སྟེ།
ཚུར་ལམ་སྔར་གྱི་གྲུ་ལ་འོངས་པས་གྲུ་པ་མ་ཁོམ་པ་ལ། ཆུ་བོ་དེའི་འགྲམ་དུ་བྱམས་པ་
བསྒོམ་ཞིག་བཞུགས་པས། ཆུ་བོ་དེ་ལ་གནས་པའི་ཀླུ་སྟོབས་ཀྱི་རྒྱུ་ཞེས་བྱ་བས་ལུས་
དངོས་སུ་བསྟན་ནས། ཁོས་སྦྲུལ་ཆེན་པོ་གཅིག་ཏུ་བྱས་ནས་དེའི་སྟེང་ནས་བྱོན་པས།
ཁོ་མོས་ནས་ཆོས་ཞུས་ཏེ་བཀའ་སྲུང་དུ་ཁས་བླངས་ནས་ཁྱོད་ཀྱིས་བལ་པོར་མ་སླེབ་
ང་གི་ཟེར་ནས་ཁས་བླངས་སོ།།
དེ་ནས་བལ་པོ་དང་། རྒྱ་གར་ལ་སོགས་པ་རྣམས་སུ་སེམས་ཅན་མང་པོ་སྨིན་
ཅིང་གྲོལ་བར་མཛད་པ་ཡིན་ནོ། །གྲུབ་ཐོབ་པེ་ཉེ་བས་བྱང་སེམས་ཟླ་བ་རྒྱལ་མཚན་ལ་
བར་དུ་བར་ཆད་མི་འོང་གི་ཟེར



༢
148 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
གནང་ངོ༌། །བྱང་སེམས་ཟླ་བ་རྒྱལ་མཚན་ཞེས་གྲགས་པ་དེ་ནི། ཚོགས་གཉིས་ཟླ་བའི་
དཀྱིལ་འཁོར་ཡོངས་རྫོགས་ཤིང་། །སྒྲིབ་གཉིས་གཡུལ་ལས་རྒྱལ་བའི་རྒྱལ་མཚན་
འཛིན། །ཐུགས་རྗེ་ཆེན་པོ་དགེ་སློང་ཚུལ་བསྟན་པ། །བྱང་ཆུབ་སེམས་དཔའི་ཞབས་
ལ་ཕྱག་འཚལ་ལོ། །ཞེས་བསྔགས་པ་ལྟར། མངའ་རིས་སྤུ་ཧྲངས་སུ་སྐུ་འཁྲུངས།
སྐུ་གཞོན་ནུའི་དུས་ནས་རབ་ཏུ་བྱུང་། སྡེ་སྣོད་གསུམ་ལ་མཁྱེན་པ་ཐོགས་པ་མེད་
པར་རྒྱས། ཚེ་འདིའི་བྱ་བྱེད་བོར་ཏེ་བྱ་བྲལ་བརྟུལ་ཞུགས་ཀྱི་སྒོ་ནས་སྒྲུབ་པ་སྙིང་
པོར་མཛད་པས་ཡི་དམ་ཐུགས་རྗེ་ཆེན་པོ་སོགས་ལྷག་པའི་ལྷ་མང་པོའི་ཞལ་གཟིགས།
དེ་ཡང་གདུལ་བྱ་ཐུན་མོང་བའི་སྣང་ངོར་ཚུལ་བསྟན་པ་ཡིན་གྱི། དོན་དུ་ན་ཐུགས་རྗེ་
ཆེན་པོ་དངོས་ཡིན་པའི་ལོ་རྒྱུས་མང་དུ་སྣང་ཡང་འདིར་རྫོགས་པར་བྲིས་ན་ཡི་གེ་མང་
བའི་འཇིགས་པས་རྣམ་ཐར་གྱི་ཡི་གེ་ཆེན་མོ་དག་ལས་ཤེས་པར་བྱའོ།།
བྱང་སེམས་དེས་བལ་ཡུལ་དུ་བྱོན་གྲུབ་ཐོབ་པེ་ཉེ་བ་དང་མཇལ། ཐུགས་རྗེ་
ཆེན་པོ་བཅུ་གཅིག་ཞལ་གྱི་དབང་དང་གདམས་པ་རྣམས་གསན། གཞན་ཡང་ཆོས་
བཀའ་མང་དུ་གསན་ནས་སྐྱིད་གྲོང་དུ་བྱོན་ཏེ། རང་བྱུང་ཝ་ཏི་བཟང་པོའི་སྐུ་མདུན་
དུ་སྨྱུང་གནས་མང་དུ་མཛད། ཞག་བདུན་གྱི་བར་གསོལ་བ་རྩེ་གཅིག་ཏུ་བཏབ་པས།
ཇོ་བོའི་ཞལ་ནས། བྱས་པ་མེད་པའི་བྱས་ཡུས་མ་ཆེ་གསུང་། འོ་ན་ཇི་ལྟར་བགྱི་ཞུས་
པས། ལོང་བ་བརྒྱ་ཐམ་པ་ལ་མིག་བྱིན། གཙུག་ལག་ཁང་བརྒྱ་ཐམ་པ་བཞེངས།
དགེ་སློང་བརྒྱ་ཐམ་པ་ལ་འཚོ་བ་དྲོངས། ལམ་འཕྲང་བརྒྱ་ཐམ་པ་འཆོས་གསུང་།
དེ་འདྲ་མི་འགྲུབ་ཞུས་པས། ཕྱག་སྟོང་སྤྱན་སྟོང་ལ་གསོལ་བ་ཐོབ། དེ་བས་རྣམ་མཁྱེན་
སངས་རྒྱས་ཀྱང་མྱུར་དུ་འཐོབ་པར་གདའི་གསུང་། དེ་ནས་བྱང་ཆུབ་སེམས་དཔས་
དགེ་སློང་བཞི་སྡེ་རེ་ཁྲིད་ཅིང་བསོད་སྙོམས་མཛད་དེ་དུས་ཕྱིས་སྐུ་བསོད་ཆེན་པོ་བྱུང་
ནས། གཙུག་ལག་ཁང་རྙིང་པ་གསོ་བ་དང་། གསར་པ་བཞེངས་པ་ལ་སོགས་པ་



，
སྐབས་གསུམ་པ། _149
བརྒྱ་བས་ལྷག་པ་བརྩིགས། མི་གསོད་པ་དང་། མིག་འདོན་པ་ཉིས་བརྒྱ་ཙམ་བསླུས།
དམ་པའི་ཆོས་ཀྱི་སྦྱིན་པ་དང་། དགེ་བ་རླབས་ཆེན་པོ་དཔག་ཏུ་མེད་པ་མཛད་དེ།
དགེ་སློང་ལྔ་བརྒྱ་ཙམ་གྱི་འཚོ་བ་འདྲོངས་པ་བྱུང་བ་ཡིན། ལན་ཅིག་མི་མ་ཡིན་
ཞིག་བྱུང་ནས། ང་ལ་གྲུབ་རྟགས་ཤིག་སྟོན་ཟེར་བ་ལ། བྱང་ཆུབ་སེམས་དཔས་
ཕྱག་གི་མཐིལ་གཉིས་པོ་བསྟན་པས་སྤྱན་ཧྲིག་བྱུང་བ་སྐྱེ་བོ་ཐམས་ཅད་ཀྱིས་མཐོང་།
ལ་ལས་ནི་ཞལ་བཅུ་གཅིག་བ་དངོས་སུ་མཐོང་། ཁྱེད་སུ་ཡིན་གསུངས་པས། ང་རི་
རབ་ཀྱི་མཚམས་ཀྱི་གནོད་སྦྱིན་ཞིག་ཡིན། ཐུགས་རྗེ་ཆེན་པོའི་བཀའ་སྲུང་བགྱིད་དོ་
ཟེར་ནས་རླུང་འཚུབ་ཅིག་ཏུ་ཡལ་ཏེ་སོང་བ་ཞིག་བྱུང་། དེ་ལ་སོགས་པ་མི་མ་ཡིན་གྱི་
དོན་མཛད་པའི་ལོ་རྒྱུས་ཀྱང་མང་ངོ་།།
བྱང་སེམས་ཟླ་བ་རྒྱལ་མཚན་འདི་ནི་ཐུགས་རྗེ་དང་བྱིན་རླབས་ཀྱི་ནུས་
མཐུ་ཤིན་ཏུ་ཆེ་བས་སྐྱེ་བོ་སྡིག་ཅན་དག་གི་དོན་མཛད་པ་ཡང་ཆེས་མང་སྟེ།
སྐྱིད་གྲོང་དུ་བུད་མེད་སྡིག་མོ་ཆེ་ཞིག་ལ་བཟླས་ལུང་ཕོག་ནས་སྨྱུང་གནས་བྱེད་
དུ་བཅུག་པས་ནད་དང་སྡིག་སྒྲིབ་ཚབས་པོ་ཆེ་བྱང་བར་མཛད་པ་སོགས་ལོ་རྒྱུས་
མང་དུ་སྣང་ངོ༌། །བྱང་སེམས་དེ་ནི་འགྲོ་དོན་ཤིན་ཏུ་རྒྱ་ཆེ་བ་ཞིག་བྱུང་སྟེ།
ས་ཆེན་ཀུན་དགའ་སྙིང་པོས་ཀྱང་བྱང་སེམས་འདི་ལ་ཡུན་རིང་དུ་གཏུགས་ཤིང་།
གཞན་ཡང་འགྲོ་མགོན་ཕག་མོ་གྲུ་པ་དང་། གྲུབ་ཐོབ་ལ་ཡག་པ་དང་། གྲུབ་ཐོབ་
ཉི་ཕུག་པ་སོགས་གྲུབ་ཐོབ་ཀྱི་སློབ་མ་མང་པོ།།
བྱང་སེམས་ཟླ་བ་རྒྱལ་མཚན་གྱི་སྲས་ཀྱི་ཐུ་བོ་གྲུབ་ཐོབ་ཉི་ཕུག་པ་ཞེས་
གྲགས་པ་དེ་ནི། གུས་པས་བླ་མ་དམ་པ་ཉེར་བསྟེན་ཅིང་། །སྒྲུབ་ལ་བརྩོན་པས་
དངོས་གྲུབ་མཆོག་བརྙེས་ནས། །འགྲོ་ལ་བརྩེ་བས་གཞན་དོན་ལྷུར་མཛད་པ།
།གྲུབ་ཐོབ་ཉི་ཕུག་པ་ལ་ཕྱག་འཚལ་ལོ། །ཞེས་བསྔགས་པ་ལྟར། མངའ་རིས་སྟག་
ཀ་༔ .



150 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
བདེ་སེང་གེ་ལུང་དུ་སྐུ་འཁྲུངས། བྱིས་པ་ལོ་བདུན་བརྒྱད་ལོན་པ་ནས་རྒྱུ་འབྲས་ལ་
རང་ཤུགས་ཀྱིས་འཛེམ་པ་ཞིག་བྱུང་། ལོ་དགུ་ལོན་པ་ནས་བླ་མས་བསྟན་པ་མེད་
ཀྱང་ཏིང་ངེ་འཛིན་བརྟན་པོ་རང་འཁྲུངས་སུ་བྱུང་། ཕྱིས་དགེ་བཤེས་བྱང་ཆུབ་སེམས་
དཔའ་ལ་དྲིས་པས་ལམ་དུ་འགྲོ་བའི་ས་མཱ་དྷི་ཡིན་གསུང་། ལོ་བཅུ་བཞི་ལོན་པ་
བྱོན་ཟངས་དཀར་ལོ་ཙཱ་བ་ཅན་དུ་རབ་ཏུ་བྱུང་སྟེ། མཁན་པོ་རྗེ་བཙུན་ཁྱུང་རིན་ཆེན་
གྲགས་ཡིན། མཚན་ཆོས་ཀྱི་
་གྲགས་པར་བཏགས། ལོ་ཉི་ཤུ་པ་ལ་བསྙེན་པར་རྫོགས་
པར་མཛད། མཁན་པོ་མངའ་རིས་འཇམ་དབྱངས་བྱ་བ་ལྷོ་སྟོད་པ་དེ་ཡིན་གསུངས།
ཆུང་ངུའི་དུས་པཎྜི་ཏ་འབུམ་ཕྲག་གསུམ་པ་ལ་ཆོས་ཟླ་བ་གཅིག་གི་རིང་གསན།
ཟངས་དཀར་གྱི་དྲུང་དུ་ལོ་དྲུག་བཞུགས་ནས་བདེ་མཆོག་དང་རྣམ་སྲས་ལ་སོགས་
པ་སྔགས་ཕྱོགས་མང་དུ་གསན། ཉང་སྟོད་དུ་འབྲེ་ཤེས་རབ་འབར་ལ་ཤེས་རབ་ཀྱི་
ཕ་རོལ་ཏུ་ཕྱིན་པ་ལེ་བརྒྱད་མ་ཡན་ཆད་བསླབས། དགེ་བཤེས་དཀོན་མཆོག་མཁར་
ཟུར་ཆོས་སུ་བསྟེན་ནས་ཕར་ཕྱིན་ལ་མཁས་པར་མཛད།།
རྗེ་བཙུན་ཁྱུང་དང་། སྟོད་ལུང་པ་རྒྱ་དམར་བླ་ཟུར་དུ་བསྟེན་ནས་དབུ་ཚད་
བསླབས། རོང་དུ་ངུར་སྨྲིག་པ་ཆེན་པོ་ལ་མངོན་པ་གསན། དགེ་བཤེས་ལྕང་
རབ་ལ་བ་ཅན་གྱི་བྱམས་ཆོས་དང་། པ་ཚབ་ལོ་ཙཱ་བ་ལ་རིག་ཚོགས་བསླབས།
དགེ་བཤེས་གཤན་ཅན་དུ་ལོ་གསུམ་བཞུགས་ནས་ལོ་ཙཱ་བའི་ཆོས་དྲུག་དང་།
མངའ་རིས་ཀྱི་སྟོན་ལ་ཕག་མོ་དང་། བདེ་མཆོག །རྔོག་གཞུད་པ་ལ་དགྱེས་རྡོར།
དཔྱལ་པ་ཀུན་དགའ་རྡོ་རྗེ་ལ་དགྱེས་རྡོར་དང་ཕག་མོའི་སྐོར། མཆིམས་ཆེན་མོ་ལ་
མངོན་པ་གོང་འོག །མཐའ་བཞི་པ་ལ་འདུལ་བ་དང་མངོན་པ་སོགས་ཆོས་མང་དུ་
གསན། དེ་དག་གི་བར་སྐབས་སུ་བླ་མ་བྱང་ཆུབ་སེམས་དཔའི་ཉེ་གནས་མཛད་ཅིང་
ཆོས་ཀྱང་མང་དུ་གསན། མཁན་པོ་ཐང་པ་དར། བླ་མ་ལྷོ་པ་ལ་དོན་ཞགས་ཞུས།



，
སྐབས་གསུམ་པ། 151
བལ་པོ་སྐྱེ་མེད་ལ་ཕྱག་ཆེན་སྙིང་པོའི་སྐོར་ཞུས། དགེ་བའི་བཤེས་གཉེན་སྣེའུ་ཟུར་པ་
ལ་བཀའ་གདམས་ཀྱི་ཆོས་མང་དུ་གསན། དྭགས་པོ་ལྷ་རྗེ་ལ་ནཱ་རོའི་ཆོས་དྲུག་གསན།
ས་མཁར་ཆུང་བའི་ཉེ་གནས་མར་སྒོམ་བྱ་བ་ལ་ལམ་འབྲས་གསན་ནོ།།
དེ་ལྟར་ཆོས་གསན་རྒྱ་མཐའ་ཡས་ཏེ། གྲུབ་ཐོབ་ཉིད་ཀྱི་ཞལ་ནས། སྔགས་
རྙིང་མ་ནི་མཉན། དབུས་གཙང་གཉིས་སུ་མཚན་ཉིད་ཀྱི་ཆོས་དང་། གསར་མའི་
རྒྱུད་དང་གདམས་ངག་ལ་མ་ཉན་པ་མེད་གསུང་། བླ་མ་བྱང་སེམས་པའི་ཞལ་ནས་
ཁྱེད་རང་འཁོར་བ་དང་གཏན་གྱེས་མཛད་ནས་ཞིང་ཁམས་དག་པར་གཤེགས་ན་
འདི་ལྟར་མཛོད་གསུངས་ནས། ཞལ་བཅུ་གཅིག་པའི་སྒྲུབ་ཐབས་ལག་ལེན་དང་
བཅས་པ་གནང་། དབང་བསྐུར་ལུང་བསྟན་ནས། མ་དག་པའི་སར་མ་སྡོད་པར་རྟ་
སྒོའི་གངས་ལ་སྒྲུབ་ཏུ་སོང་དང་། དེར་ལུང་བསྟན་ཞིག་འོང་བར་འདུག་གསུང་བས།
ལ་སྟོད་ལྡོག་གི་ནང་ནས་ཕར་བོང་འགྲོས་ཀྱིས་ཉིན་ལམ་བཅོ་ལྔ་ཙམ་གྱིས་སླེབ་པ་ན།
རྟ་སྒོའི་གངས་སྣང་བས་གནས་དེ ར་སྒྲུབ་པ་ལ་ཞུགས་ཏེ་ཡོན་བདག་འབྲོག་པ་
གཅིག་གིས་བརྒྱགས་བསྐྱལ། ཇོ་པད་བྱ་བའི་བཙུན་ཆུང་གཅིག་གིས་གཡོག་བྱས་
ཏེ་ལོ་རིལ་པོ་བརྒྱད། དབྱར་དགུན་རེ་བཞུགས་པ་དྲུག་སྟེ་བཅུ་བཞི་བསྒོམས།
སྐབས་ཤིག་བརྒྱགས་ཆད་ནས་ཉེ་གནས་བཙུན་ཆུང་ལ་རི་ཕ་གིའི་རྒྱབ་ན་བཟའ་བ་
ཞིག་ཡོད་ཀྱི་ལོང་ལ་ཤོག་གསུང་། ཇོ་པད་ཐེ་ཚོམ་ཟ་ཞིང་ཕྱིན་པས་ན་རོ་ཞིག་འདུག
།གཞན་ཡང་མངོན་ཤེས་གསུངས་པ་མང་དུ་ཡོད།།
དེ་ནས་ལྡོག་ནང་དུ་ཚུར་བྱོན་ནས་རྒྱུན་ཅན་དགོན་པ་བྱ་བ་ན་དགེ་བཤེས་ལྡོག་པ་
བྱང་གྲགས་ཅན་དུ་བཀའ་གདམས་གསན་པའི་དུས་ན་དགེ་བཤེས་ཀྱི་ཞལ་ནས། ཞང་
སྟོན་ཁྱེད་ལ་མངོན་ཤེས་ཡོད་ཟེར་བ་བདེན་ནམ་གསུང་། བླ་མ་ལ་བརྫུན་བྱར་མི་རུང་
སྙམ་ནས། དེ་འདྲ་བ་བག་རེ་མཆི་ཞུས་པས། འོ་ན་སྒོམ་པ་ཆེན་མོ་གང་ན་འདུག་གསུང་།



152 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ཁོང་སྒུ་རུམ་གྱི་ཁང་ཐོག་ན་ཐང་ང་ལ་ལྷན་པ་གྲུ་བཞི་པ་ཞིག་འདེབས་པའི་ཕྱོགས་གསུམ་
ཟིན་ནས་བཞི་པའི་ལོགས་ལ་འཚེམ་གྱི་གདའ་བྱས་པས་ཁོང་གིས་སྐས་ལ་འཛེགས་
ཏེ་གཟིགས་པས་དེ་བཞིན་དུ་བྱུང་། གཞན་ཡང་དེ་འདྲ་མང་དུ་མཛད་པས་ཁྱེད་ངོ་
མཚར་ཆེ་གསུངས་ནས་ད་དུང་བར་ཆད་འབྱུང་སྲིད་པས་ཤེས་རབ་ཀྱི་ཕ་རོལ་དུ་ཕྱིན་
པའི་གསུང་སྒྲོགས་ཤིག་གསུང་། དེ་ནས་སྡུད་པ་ཐུགས་ལ་གསལ་བཏབ་སྟེ་ཁ་ཏོན་
བྱེད་ཅིང་སྐོར་བ་བྱས་པས། ནམ་མཁའི་ཁམས་ཀྱི་རང་བཞིན་དེ་ཡང་ཕ་མཐའ་མེད།
།བྱ་བ་ལ་སོགས་པའི་སྐབས་སུ་སླེབ་པ་ན་སྔར་གྱི་ས་མཱ་དྷི་དང་མི་འདྲ་བ་ཞིག་ཐུགས་
ལ་འཁྲུངས། ཞབས་ས་ལ་མ་རེག་པར་སྐོར་བ་ལན་དྲུག་མཛད། སློབ་དཔོན་མདོ་པ་
འདི་བདག་ལ་དྲིན་ཆེ་གསུང་།།
དེ་ནས་ཉི་ཕུག་ཏུ་བྱོན་ཏེ་ཡོན་བདག་གཅིག་གིས་ཞིང་ཕུལ་ནས་སྟོན་ཐོག་
བརྒྱད་ཅུ་ཙམ་ལས་མི་འོང་སྟེ། ཇོ་བོ་བརྒྱ་སུམ་ཅུ་ཙམ་བཞུགས་པ་རྣམས་ལ་
བཤོས་དང་བྱ་ན་རྒྱུན་དུ་འདྲེན་རྒྱུ་བྱུང་སྐད། གཟུངས་སྒྲུབ་མཛད་པའི་དུས་སུ་དང་
པོ་མི་ཉུང་ཅན་ཐུགས་རྗེ་ཆེན་པོ་སྒྲ་དང་འོད་ལ་སོགས་པར་བྱོན་པ་མང་པོ་བྱུང་།
དེ་བཞིན་གཤེགས་པ་བདུན་གྱི་མཆོད་པ་མཛད་པའི་ཚེ་བྱོན་པའི་རྟགས་མི་རྣམས་
ཀྱིས་ཚོར་བའང་གསུང་། དེ་ནས་བརྒྱད་སྟོང་པ་བརྒྱ་རྩ་བརྒྱད་མཛད་པས། ནུབ་
ཅིག་གི་རྨི་ལམ་ན་ནམ་མཁའ་འོད་དཀར་ལམ་པ་ཞིག་འདུག འདི་ཅི་ཡིན་དྲིས་པས།
འདི་ན་ཕར་ལ་བྱང་ཆུབ་སེམས་དཔའ་ཆོས་འཕགས་ཀྱི་ཞིང་དུ་འགྲོ་བའི་ལམ་
ཡིན་གསུང་། དེ་ལ་སོགས་ཏེ་ངོ་མཚར་བའི་རྟགས་མང་
ང་པོ་བྱུང་སོང་། ཡང་
ང་ནུབ་
གཅིག་གི་རྨི་ལམ་ན་ཁྲི་མཐོན་པོ་ཞིག་ལ་ཤེལ་གྱི་སྐས་ཤིག་བཙུགས་ནས་འདུག
དེ་ལ་མི་འགའ་ཟུང་མེ་ཏོག་ཐོགས་ནས་འགྲོ་ཡིན་འདུག་པས་གང་དུ་འགྲོ་དྲིས་པས།
འཕགས་པ་ཆོས་འཕགས་ཀྱི་ཞིང་ཁམས་སུ་འགྲོ་ཟེར།།



སྐབས་གསུམ་པ། 153
ད་ཡང་འགྲོ་སྙམ་སྟེ་སྐས་འདི་ཅི་ལས་བྱས་དྲིས་པས། བྱང་ཆུབ་སེམས་དཔའ་
རྟག་ཏུ་ངུའི་གདུང་ལ་བྱས་པ་ཡིན་ཟེར། འོ་ན་རྐང་པ་བཞག་ཏུ་མི་རུང་སྙམ་ཙ་ན།
མི་གཅིག་ན་རེ་མྱུར་དུ་ཤོག་ཟེར་བས་འཕུར་ཏེ་ཕྱིན་པས་འཕགས་པ་ཆོས་འཕགས་
ཀྱི་ཞིང་དུ་སླེབ། སྤོས་ལྡན་གྱི་གྲོང་ཁྱེར་ན་ཤེས་རབ་ཀྱི་ཕ་རོལ་དུ་ཕྱིན་པ་གསུང་གི་
འདུག་པ་ལ་ཐུན་གཅིག་ཉན། ཆོས་ཐོན་ནས་བདག་ཁྱེད་ཀྱི་ཞིང་ཁམས་སུ་འོང་བ་ཅི་
ཙུག་ལགས་ཞུས་པས། ཁྱོད་ཀྱིས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་མོས་པ་བྱས།
ཁྱོད་རང་གིས་ཀྱང་གསུང་བསྒྲགས། གཞན་ཡང་སྒྲོག་ཏུ་བཅུག་པས་འདིར ར་འོངས་
པ་ཡིན་གསུང་། ཡང་རྨི་ལམ་ན་རིན་པོ་ཆེའི་ཁྲི་ཞིག་འདུག དེའི་སྟེང་དུ་ཕྱིན་ཏེ་
ཆོས་བཤད་དགོས་སྙམ་པ་དང་། ཁྲི་དང་བ་
བཅས་པ་ནམ་མཁའ་ལ་འཕུར་ཏེ་རི་བོ་
པོ་ཏ་ལར་སླེབ་པས་དེ་ན་ཐུགས་རྗེ་ཆེན་པོ་ཡིན་ཟེར་བའི་མི་དཀར་པོ་གཅིག་ཀྱང་
འདུག ཕྱི་མིག་བལྟས་པས་རབ་ཏུ་བྱུང་བ་དཔག་ཏུ་མེད་པ་ངའི་རྗེས་ཁོ་ན་ལ་པོ་
ཏ་ལར་སླེབ་བྱུང་བ་རྨིས། དེ་ཁྱེད་སློབ་མ་རྣམས་ལ་ལྟས་བཟང་བ་ཡིན་གསུང་།
ཡང་ཉིན་གཅིག་ཇོ་མོ་རྔོག་མོས་བླ་མ་སྐུ་འདས་ནས་པོ་ཏ་ལ་འམ་སྨན་བླའི་ཞིང་
ཁམས་གང་དུ་གཤེགས་པར་གདའ་ཞུས་པས། ད་ནུབ་ཕྱོགས་ཀྱི་ཞིང་ཁམས་ཤིག་
ཏུ་སངས་རྒྱས་ཀྱི་མཛད་པ་བྱེད་པར་འདུག་གསུང་། བདག་ཀྱང་བླ་མའི་ཞབས་
དྲུང་དུ་མཆི་བར་ཞུ་ཞུས་པས། ཁྱོད་ཞིང་ཁམས་གཞན་ཞིག་ཏུ་སྐྱེ་བར་འདུག
ཁྱོད་ཀྱིས་ཀྱང་སེམས་ཅན་ལ་ཕན་པར་འདུག་གི་གསུང་། དེ་ལ་སོགས་པའི་དག་
པའི་སྣང་བ་བྱུང་ཚུལ་མང་པོ་སྣང་སྟེ་ཞིབ་པར་རྣམ་ཐར་གྱི་ཡི་གེ་ཆེན་མོ་དག་ལས་
ཤེས་པར་བྱའོ།།
དེ་ལྟར་གཞན་དོན་དཔག་ཏུ་མེད་པ་མཛད་ནས་དགུང་ལོ་དགུ་བཅུ་རྩ་གསུམ་
བཞེས་པའི་རྟའི་ལོ་དབྱར་ཟླ་ཐ་ཆུང་ཡར་ངོའི་ཚེས་གསུམ་གྱི་ཉི་མ་ཤར་ཙ་ན་མྱ་



154 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ངན་ལས་འདའ་བའི་ཚུལ་བསྟན་ཏེ་སེམས་ཅན་མང་པོའི་དོན་མཛད་པ་ཡིན་ནོ།
།གྲུབ་ཐོབ་ཉི་ཕུག་པས་སྤྲུ་པ་རྡོ་རྗེ་རྒྱལ་པོ་ལ་གནང་ངོ༌།།
༈ སྤུ་པ་རྡོ་རྗེ་རྒྱལ་པོ་ཞེས་གྲགས་པ་དེ་ནི། དད་དང་ཚུལ་ཁྲིམས་ཐོས་དང་
གཏོང་བ་དང་། །ངོ་ཚ་ཤེས་དང་ཁྲེལ་ཡོད་ཤེས་རབ་སྟེ། །འཕགས་པའི་ནོར་བདུན་
ལྡན་པ་འགྲོ་བའི་མགོན། །རྡོ་རྗེ་རྒྱལ་པོའི་ཞབས་ལ་ཕྱག་འཚལ་ལོ། །ཞེས་བསྔགས་
པ་ལྟར། མུས་ཀྱི་ལུང་ལག་སྤུ་ཞེས་པར་སྐུ་འཁྲུངས། མངལ་ནས་བཙས་མ་ཐག་
ཚུལ་ཁྲིམས་ཀྱི་དྲི་ངད་འཕྲོ་བ་ཞིག་བྱུང་བ
བས་མཚན་ཚུལ་ཁྲིམས་དཀོན་མཆོག་ཅེས་
བྱ་བར་བཏགས། དགུང་ལོ་བདུན་པ་ལ་འབྲི་ཀློག་སོགས་ལེགས་པར་མཁྱེན།
དུས་རེ་ཞིག་ན་སྤྲུའི་ཕུ་ན་བཞུགས་པའི་དགེ་བཤེས་བཟང་པོ་ཞིག་ཡོད་པས་ཁོང་གིས་
ཉི་ཕུག་ཏུ་སྨྱུང་གནས་ལ་ཕྱིན་ཟེར་ནས། བླ་མ་གྲུབ་ཐོབ་ལ་ཞུས་པའི་གསོལ་རས་དང་།
བསྲུང་སྐུད་དང་། ཁྲུས་ཆུ་ཞིག་བྱིན་པས་སྣང་བ་འགྱུར་ནས་བྱིས་པ་ན་རེ། ང་ཡང་
འགྲོ་ཟེར་མ་ཉན་པར་ཕྱིན་པས་གྲུབ་ཐོབ་ཀྱི་ཞལ་ནས། ཁྱེའུ་འདི་རྒྱལ་སྲས་རྣམས་
ཀྱི་གདུང་འཛིན་པ་ཞིག་འོང་བ་ཡིན་གསུངས་ནས་པང་དུ་བླངས་བསྟོད་པ་མཛད་དོ།
།དེར་སྔོན་ལ་དགེ་བསྙེན། དེ་ནས་དགེ་ཚུལ་དུ་བསྒྲུབ་པར་མཛད། དེ་ནས་འདུལ་
བ་ལ་བསླབས་པས་མདོ་རྩ་བ་ལ་མཁས་པའི་མཆོག་ཏུ་གྱུར།
དགུང་ལོ་ཉི་ཤུ་པ་ལ་བསྙེན་པར་རྫོགས་སྡེ་སྣོད་གསུམ་ལ་མཁས་པར་གྱུར་
ནས། ད་ནི་སྒྲུབ་པ་སྙིང་པོར་བྱེད་ཞུས་པ་ན། གྲུབ་ཐོབ་ཀྱིས་ཀྱང་དེ་ལེགས།
ཁྱོད་མི་གཅིག་པར་འདུག་པས་ཆོས་གཅིག་གིས་ཆོག་པར་འདུག་གསུངས་ནས་སྤྱན་
རས་གཟུགས་ཀྱི་སྨྱུང་གནས་ལག་ལེན་དང་བཅས་པ་གནང་། སྨྱུང་གནས་ནམ་མ་
ཤི་བར་བྱེད་པ་ཞུ་བྱས་པས་མཉེས་ནས། བླ་མ་བྱང་སེམས་ཟླ་རྒྱལ་གྱིས་གནང་བའི་
ཐུགས་དམ་ཤེལ་གྱི་སྤྱན་རས་གཟིགས་ཀྱང་གནང་ནས་གྲུབ་པ་ཐོབ་པར་ལུང་བསྟན་ནོ།



སྐབས་གསུམ་པ། 155
།དེར་སྨྱུང་གནས་ལོ་ལྔ་མཛད་པས་དྲུག་ཏུ་འགྲོ་བའི་ཟླ་བ་གསུམ་པའི་ཚེས་བརྒྱད་ལ་
འཕགས་པ་ཕྱག་སྟོང་སྤྱན་སྟོང་གི་ཞལ་གཟིགས་ཏེ་བྱིན་གྱིས་བརླབས། ལུང་བསྟན་
ནས་རྫུ་འཕྲུལ་དང་མངོན་ཤེས་ལ་ཐོགས་པ་མི་མངའ་བ། སེམས་ཅན་མང་པོ་སྨིན་
གྲོལ་ལ་འགོད་ནུས་པ་བྱུང་། ཐུགས་དམ་གྱི་མཐིལ་སྨྱུང་གནས་དང་སྨན་བླ་ལ་མཛད་
པས་སངས་རྒྱས་ཀྱི་ཞིང་ཁམས་མང་པོ་དངོས་སུ་གཟིགས་པ་སོགས་རྟོགས་པའི་ཡོན་
ཏན་བསམ་གྱིས་མི་ཁྱབ་པ་བརྙེས་སོ།།
དེ་ནས་ད་ནི་ང་ལ་འགྲོ་བ་དང་སྡོད་པའི་དབང་ཡོད་ཀྱང༌། ལུས་རྒས་
ཤིང་འབྱུང་བ་གྲྭ་ཆག་པ་འདི་འཚོ་བ་བསོད་སྙོམས་ལ་བྱས་ནས་དགེ་སྦྱོར་བྱས།
དགེ་བསྙེན་བྱས་ནས་དེང་སང་བར་ལ་ཤ་ཁམ་གཅིག་དང་། ཆང་ཐིགས་གཅིག་
ཁོང་པར་མ་སོང་བར་ཟླ་བ་བྱུང་ངོ་ཅོག་ལ་སྨྱུང་གནས་བྱས་པས་ལུས་རྒས།
ཆོས་མེད་པའི་མི་མང་པོ་ཞིག་དམྱལ་བར་འགྲོ་བ་ལ་སེམས་སྐྱོ། །ད་ང་འགྲོ་བས་
ངའི་ལུས་པོ་འདི་ལས་ངན་ཅན་རྣམས་ལ་ཕན་པའི་ཕྱི ར་དུ་མེ་ལ་བསྲེགས་ལ།
དགོན་པའི་འོག་ཏུ་བྱང་ཆུབ་ཆེན་པོའི་མཆོད་རྟེན་ཞིག་བརྩིགས་ལ། དེའི་ནང་དུ་
རུས་བུ་རྣམས་བཞུགས་སུ་ཆུག གདན་ས་འདི་ཞང་སྟོན་དགྲ་འཇིགས་ཀྱིས་བཟུང་
ལ་སེམས་ཅན་ལ་སྙིང་རྗེ་སྐྱེད། འཁོར་རྣམས་ཀྱང་ཆོས་མཛད་ན་ཞིང་ཁམས་
དག་པར་འུ་རང་ཕ་སྤད་འཕྲད་གསུངས་ནས། ངོ་མཚར་ཆེ་བའི
ངོ་མཚར་ཆེ་བའི་ལྟས་དུ་མ་དང་
བཅས་ནས་གཤེགས་པའི་ཚུལ་བསྟན་ཏོ། །སྤུར་ཞུ་བ་དང་ཐུགས་རྗེ་ཆེན་པོའི་སྐུ་
མར་པོ་བྱོན། གདུང་རྣམས་རིང་བསྲེལ་དུ་གྱུར་ནས་འབུམ་པར་བཞུགས་པས།
ད་ལྟའང་གསོལ་བ་བཏབ་ཙ་ན་བྲེ་ནས་དུས་
པ་བཟང་ལ་རིང་བསྲེལ་འབྱོན་པའི་བྱིན་
རླབས་ཅན་སྤྲུ་ན་བཞུགས་སོ། །སེམས་དཔའ་ཆེན་པོ་དེས་ཞང་སྟོན་དགྲ་འཇིགས་
ལ་གནང་ངོ༌།།



156 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
༈ ཞང་སྟོན་དགྲ་འཇིགས་ཞེས་བྱ་བ་དེ་ནི། སྦྱིན་པས་བསྡུས་པ་འགྲོ་ལ་
ཕན་ཕྱིར་དུ། །སྙན་པར་སྨྲས་ནས་ཡིད་བཞིན་བསྒྲུབ་ནུས་པའི། །བདག་ཉིད་ཕར་
ཕྱིན་དྲུག་ལ་རྗེས་འཇུག་པ། །ཞང་སྟོན་དགྲ་འཇིགས་ཞབས་ལ་ཕྱག་འཚལ་ལོ།
།ཞེས་བསྔགས་པ་ལྟར། སྤུའི་ཕུར་སྐུ་འཁྲུངས། ཡུམ་གྱི་མངལ་ནས་འཁྲུངས་པའི་ཚེ་
ཕྱོགས་ཀུན་ནས་གློག་འབྱིན་པ་དང༌། འབྲུག་སྒྲ་སྒྲོག་པ་དང་། །ས་གཡོ་བ་ལ་སོགས་
པ་ལྟས་མང་དུ་བྱུང་ནས། ཁོང་པའི་དགྲ་ཞིག་ཡོད་པ་དེ་ན་རེ། འདི་འདྲ་རང་འཇིགས་
ཟེར་བ་ལ་མཚན་ཡང་དགྲ་འཇིགས་སུ་བཏགས་སོ།
།དགུང་ལོ་ལྔ་པ་ལ་འདྲི་ཀློག་བསླབས། དགུང་ལོ་བདུན་པ་ལ་བྱང་སེམས་
རྡོ་རྗེ་རྒྱལ་པོ་ལ་རབ་ཏུ་བྱུང་ཞིང་ཆོས་མང་དུ་གསན། དེ་ནས་ས་སྐྱར་ཕེབས་ཏེ།
ཚད་མ་སྡེ་བདུན་བྱམས་ཆོས་སྡེ་ལྔ་། མངོན་པ་གོང་འོག་རྣམས་ལ་མཁས་པར་སྦྱངས་
ཤིང་། དབུས་གཙང་དུ་གྲྭ་སྐོར་མཛད། ཁྱད་པར་དུ་འདུལ་བ་ལ་ཤིན་ཏུ་མཁས་
པས་གྲྭ་པ་ལྔ་བརྒྱ་ཙམ་རེ་འདུས། བཀའ་གདམས་བློ་སྦྱོང་ལ་གཙོ་བོར་མཛད་ཅིང་།
སྨན་བླ་དང་སྒྲོལ་མ་ལ་ཐུགས་དམ་མཛད་པ་ན། སེམས་དཔའ་ཆེན་པོ་རྡོ་རྗེ་རྒྱལ་
པོའི་ཞལ་ནས་སྙིགས་མའི་དུས་སུ་ཐུགས་རྗེ་ཆེན་པོའི་ཆོས་འདི་རང་སྒྲུབ་ཐག་ཉེ་
བས་སྒྲུབས་གསུང་བ་དང་། དེ་བཞིན་དུ་རྗེ་བཙུན་མ་སྒྲོལ་མས་ཀྱང་ལུང་བསྟན་ནས་
ལོ་གསུམ་དང་ཟླ་བ་བཞིའི་རིང་སྒྲུབ་པ་རྩེ་གཅིག་ཏུ་མཛད་པས་སྒྲོལ་མ་ཉེར་གཅིག
།སྨན་བླ་བདེ་གཤེགས་བདུན། ཐུགས་རྗེ་ཆེན་པོ་ཕྱག་སྟོང་སྤྱན་སྟོང་རྣམས་ཀྱི་ཞལ་
གཟིགས། དབང་བསྐུར་བྱིན་གྱིས་བརླབས་ནས་ལུང་བསྟན་པ་ནི། བས་མཐའི་རི་
ཁྲོད་དང་དབེན་པ་བསྟེན་ལ། དད་རྫས་དང་གཤིན་རྫས་མ་ཟ་བར་ནུས་ན་དཀའ་ཐུབ་
རེམ་ལ་གྱིས། མི་ནུས་ན་བསོད་སྙོམས་གྱིས་ལ་སེམས་ཅན་གྱི་འགྲོ་དོན་ཅི་ནུས་གྱིས།
གཞི་བསྟན་པའི་རྒྱལ་མཚན་ཚུགས་གསུངས་ནས་འཇའ་ཡལ་བ་བཞིན་སོང་ངོ༌།།



སྐབས་གསུམ་པ། 157
དེར་ཁོང་གིས་བྱང་སེམས་སྤུ་(སྤྲུལ་)པའི་དྲུང་དུ་བདག་རི་ཁྲོད་ལ་འགྲོ་བར་
ཞུ་ཞུས་པས། ད་རུང་ལོ་གསུམ་གདན་ས་འདི་གྱིས། གྲྭ་པ་མང་པོ་འདི་སྐྱོངས་གསུངས་
ནས་ཤེལ་གྱི་འཕགས་པ་གནང་ངོ༌། །དེར་ཐུགས་དམ་གྱི་མཐིལ་དུ་སྨྱུང་གནས་མཛད་
པས་གཞན་སུ་མཐོང་བའི་སེམས་ཤེས་པ་དང་། མ་འོངས་པའི་སྣང་བ་མཁྱེན་ནོ།
།དེ་ནས་ལོ་གསུམ་སོང་བ་དང་ན་བཟའ་དང་བཞུགས་གདན་ལ་སོགས་པ་ཀུན་འགྱེད་
མཛད། གདན་ས་དགེ་བཤེས་བྱང་ཡེ་ལ་གཏད་ནས་དཀོན་གཉེར་གུང་དུ་ཕོག་སྟེ།
ནམ་ཐོ་རངས་ཤིག་ལུང་བའི་ཕུ་ན་རྫུ་རིན་པོ་ཆེ་སྤུངས་པ་བྱ་བའི་གསེབ་ན་མི་སུས་
ཀྱང་མི་རྙེད་པའི་ཕུག་པ་ཞིག་ཡོད་པར་བཞུགས་ནས་ཟླ་བ་གསུམ་སྨྱུང་གནས་མཛད་
པས། ཉིན་གཅིག་ཁོང་པའི་དཔེ་ཆ་བྱི་བས་ཁྱེར་ནས་ཚོལ་དུ་གཤེགས་པས་བསེར་མ་
བྱུང་ནས་ཞག་བདུན་དྲན་པ་མ་བྱུང་། ཞག་བདུན་ནས་དྲན་པ་དུམ་ཅིག་བྱུང་བ་དང་།
ཐབས་གཞན་མ་བྱུང་བར་མེ་སྦར་ནས་ཤིང་སྤེན་མ་བསྲེགས་པའི་ཐལ་བ་ཆུ་ལ་བཏབ་
ནས་ལེགས་པར་སྐོལ་བ་ཕུལ་དོ་ཙམ་བཞེས་པ་སོགས་དཀའ་སྤྱད་དཔག་མེད་མཛད་
པས་གྲུབ་པ་ཐོབ་ནས་ནམ་མཁའ་ལ་འཕུར་བ་སོགས་རྫུ་འཕྲུལ་ཡང་མང་དུ་བསྟན།
སྐལ་བ་དང་ལྡན་པ་རྣམས་ལ་ཐུགས་རྗེ་ཆེན་པོའི་ཆོས་སྐོར་རྣམས་གནང་ནས་དགུང་
ལོ་དྲུག་ཅུ་རེ་གཅིག་པ་ལ་ངོ་མཚར་བའི་ལྟས་དཔག་མེད་དང་བཅས་ནས་གཤེགས་
པའི་གཟིམས་མལ་ནས་རིང་བསྲེལ་བྲེ་གང་བྱུང་བ་ད་ལྟ་སྤྲུའི་འབུམ་པའི་ནང་ན་
བཞུགས་སོ། །དེས་མཁན་ཆེན་རྩི་འདུལ་བ་ལ་གནང་ངོ་།།
༈ མཁན་ཆེན་རྩི་འདུལ་བ་ཞེས་གྲགས་པའི་སྨྱུང་གནས་པ་ཆེན་པོ་དེ་
ནི། ཚད་མེད་ཐུགས་རྗེའི་ཤུགས་ཀྱིས་རབ་བསྐུལ་ནས། །བྱང་ཆུབ་སེམས་
མཆོག་བསྒོམ་ཚེ་བླ་མ་དང་། །ཡི་དམ་གཉིས་སུ་མེད་པར་གཟིགས་གྱུར་བ།
།རྩི་འདུལ་ཆེན་པོའི་ཞབས་ལ་ཕྱག་འཚལ་ལོ། །ཞེས་བསྔགས་པ་ལྟར། འཇད་



158 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ཀྱི་བྱ་ཚང་ཆོས་སྡིངས་སུ་སྐུ་འཁྲུངས།
སྐུ་ཆུང་ངུའི་དུས་ནས་སེམས་ཅན་ལ་སྙིང་
རྗེ་ཤིན་ཏུ་ཆེ་བས་ཐ་ན་ལུས་ཀྱི་ཤིག་ས་ལ་ལྷུང་ཡང་ངའི་ཕ་མ་སྙིང་རེ་རྗེ་གསུང་།
དགུང་ལོ་བཅུ་ལ་བབ་པ་ན་མདོ་ལ་ཀློག་དར་མཛད་ནས་བསླབས་པས་འདོད་པའི་ཉེས་
དམིགས་གཟིགས་ནས་སྤྱན་ཆབ་བྱུང་
། འདོད་པ་ལས་ཡིད་ལོག འཁོར་བ་ལ་འཇིགས་
སྐྲག་ཆེན་པོ་སྐྱེས་ཏེ་རབ་ཏུ་བྱུང་བའི་སྨོན་ལམ་འབའ་ཞིག་མཛད། དགེ་བཤེས་
ཆོས་འཆད་ཉན་བྱེད་པ་མཐོང་བ་ན་ཡིད་རབ་ཏུ་དགའ་སྟེ། བདག་ཀྱང་ནམ་ཞིག་
ན་འདི་ལྟར་དུ་འགྲོ་བ་མང་པོ་ལ་ཆོས་སྟོན་པར་གྱུར་ཅིག་གུ་ཞེས་སྨོན་ལམ་འདེབས།
དེ་ལྟར་ཁྱིམ་གྱི་གནས་ལ་སྐྱོ་ཤས་ཆེ་ཞིང་། རབ་ཏུ་བྱུང་བ་
བར་ཀུན་ནས་སྨོན་ཡང་།
དགུང་ལོ་ཉི་ཤུའི་བར་དུ་ཕ་མ་སོགས་གཞན་རྐྱེན་གྱིས་རབ་བྱུང་མ་ཐོབ་པར་ལུས།
དགུང་ལོ་ཉེར་གཅིག་གི་དུས་སུ་སླེབ་པ་ན་གཅིག་པུ་གྲོགས་མེད་དུ་གྲོས་ཏེ་རབ་བྱུང
མཛད། ཀློག་པ་ཐོས་བསམ་ལ་ནན་ཏན་མཛད་པས་སྡེ་སྣོད་གསུམ་ལ་མཁས་པར་གྱུར།
ཁས་བླངས་པའི་ཚུལ་ཁྲིམས་ཤིན་ཏུ་གཙང་ཞིང་བྱང་ཆུབ་ཀྱི་སེམས་རབ་ཏུ་རྒྱས་པས་
མཁས་བཙུན་བཟང་པོའི་གྲགས་པ་ཐོབ། །དེ་ནས་རྨི་ལམ་དུ་མཁའ་འགྲོའི་ལུང་བསྟན་
བྱུང་བ་ལྟར། མདོག་སྟོད་ཀྱི་གཙུག་ལག་ཁང་བརྩིགས་ནས་དགེ་འདུན་གྱི་སྡེ་བཙུགས་
པས། དགེ་འདུན་སྟོང་ཕྲག་ལྷག་ཙམ་འདུས། འདུལ་བའི་ལག་ལེན་གཙོ་བོར་མཛད།
ཐུགས་དམ་སྨན་བླ་དང་། སྒྲོལ་མ་གཙོ་བོར་མཛད་པས་ནུབ་གཅིག་གི་མནལ་
ལམ་དུ་བུད་མེད་ཤ་རྩི་སྔོ་བསང་ངེ་བྱས་པ་གཅིག་བྱུང་ནས། རིགས་ཀྱི་བུ་དུས་
གསུམ་གྱི་སངས་རྒྱས་ཐམས་ཅད་ཀྱི་ངོ་བོ་འཕགས་པ་སྤྱན་རས་གཟིགས་ཡིན་པས།
རྔོག་རིན་ཆེན་གྲོགས་སུ་ཁྲིད་ལ་ནང་པར་སྤྲུལ་པའི་སྐུ་ཞང་སྟོན་དགྲ་འཇིགས་ཐུགས་
བསྐྱེད་གསུང་དུ་འོང་བ་ཡོད་པས་ལུང་ཁོང་ལ་ཞུས་དང་། འགྲོ་དོན་འཕེལ་བར་འོང་
གསུངས་ནས་མི་སྣང་བར་གྱུར་ཏོ།།



སྐབས་གསུམ་པ། 159
，
དེར་མནལ་སད་མ་ཐག་རྔོག་བོས་ནས་གཤེགས་གྲབས་མཛད་དེ། སྐར་
ཁོངས་གཅིག་ཡོད་ཙམ་ལ་ཐེགས་པར་མཛད་པས་ཐུགས་བསྐྱེད་མ་གྲོལ་བ་ལ་ཕེབས།
ཐུགས་བསྐྱེད་ཀྱང་གསན་ནས། བཅུ་གཅིག་ཞལ་གྱི་དབང་ལུང་མན་ངག་ལག་ལེན་
དང་སྒྲུབ་ཐབས་ལ་བསྙེན་པའི་ཚད་དང་བཅས་པ་ཚང་མ་ཞུ་ཞུས་པས། ཞང་སྟོན་
ཤིན་ཏུ་མཉེས་ནས་འཕགས་པ་སྤྱན་རས་གཟིགས་ཀྱི་ཆོས་འདི་ཚེ་གཅིག་ལུས་གཅིག་
ལ་སངས་རྒྱ་བའི་ཆོས་ལགས་པས་གཞན་ལ་ཕན་འདོགས་རྒྱ་ཆེན་པོ་མཛོད་ཅིག་
གསུངས་ནས་སྒྲུབ་ཐབས་མན་ངག་ལག་ལེན་དང་བཅས་པ་ཐམས་ཅད་གནང་ངོ༌།
།དེར་ཆོས་ཀྱིས་ཐུགས་རབ་ཏུ་ཚིམས་པས་མཉེས་ཚོར་ཆེན་པོ་དང་བཅས་ནས་བྱོན་ཏེ།
སྨྱུང་གནས་སྟོང་ཕྲག་གཅིག་གི་དམ་བཅའ་མཛད་པས་སུམ་བརྒྱ་སོང་བའི་ཚེ། ས་གའི་
ཚེས་བཅུ་དྲུག་གི་ཉིན་ཐུགས་རྗེ་ཆེན་པོ་འོད་ཀྱི་རྣམ་པར་ཞལ་གཟིགས། གསུང་བྱོན་
ལུང་བསྟན་ནོ།།
དེ་ནས་ཡང་ཡང་ཞལ་མཇལ་གསུང་སྟེ་མདོར་ན་སྤྱན་རས་གཟིགས་ཀྱི་གྲུབ་
པ་ཐོབ་པས་སེམས་ཅན་དུ་མ་སྨིན་གྲོལ་ལ་བཀོད་ནས་སྤྱན་རས་གཟིགས་ཀྱི་འཕྲིན་
ལས་རྒྱས་པར་མཛད་དོ། །དེ་ལྟར་བསྟན་འགྲོའི་དོན་མཛད་ནས་དགུང་ལོ་བརྒྱད་
ཅུ་རྩ་གཉིས་སུ་ཕེབས་པ་ན་ད་ནི་རེ་ཞིག་བྱམས་པ་མགོན་པོའི་དྲུང་དུ་ཕྱིན་ནས།
དེ་ནས་བདེ་བ་ཅན་དུ་འགྲོ་ཞེས་གསུངས་ནས་སྐུ་གཤེགས་སོ། །དེས་བྱང་སེམས་
བདེ་བ་ཅན་པ་ལ་གནང་ངོ་། །བྱང་སེམས་བདེ་བ་ཅན་པ་ཞེས་གྲགས་པའི་དམ་པ་དེ་
ནི། མཐུན་པའི་ཡུལ་གནས་སྐྱེས་བུ་དམ་པ་བསྟེན། །བདག་གི་ལེགས་སྨོན་སྔོན་
ཡང་བསོད་ནམས་ཀྱི། །འཁོར་ལོ་བཞི་དང་ལྡན་པ་ཆོས་ཀྱི་རྗེ། །བདེ་བ་ཅན་པའི་
ཞབས་ལ་ཕྱག་འཚལ་ལོ། །ཞེས་བསྔགས་པ་ལྟར། མདོག་སྨད་དུ་སྐུ་འཁྲུངས།
དགུང་ལོ་བདུན་པ་ལ་རབ་ཏུ་བྱུང་། དེ་ནས་བཅོ་ལྔའི་བར་ལ་ཕར་ཕྱིན་དང༌།



160 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
འདུལ་བ་ལ་མཁས་པར་བསླབས། སྨན་བླ་དང་། སྒྲོལ་མ་ལ་ཐུགས་དམ་གཙོ་བོར་
མཛད་པས་སྒྲོལ་མས་ཞལ་གཟིགས་ནས་སེམས་ཅན་གྱི་དོན་བྱེད་དགོས་པས་མཁན་
ཆེན་ཐུགས་རྗེ་བྱང་ཆུབ་ལ་སྤྱན་རས་གཟིགས་ཞལ་བཅུ་གཅིག་ཕྱག་སྟོང་སྤྱན་སྟོང་
དང་ལྡན་པའི་ལུང་ཞུས་གསུངས་ནས་ལུང་བསྟན། དེ་ནས་རྗེ་བཙུན་མ་སྒྲོལ་མའི་
ལུང་བསྟན་ལྟར་མཁན་ཆེན་རྩི་འདུལ་བ་མཇལ་དུ་བྱོན་ནས་ཐུགས་རྗེ་ཆེན་པོའི་
དབང་དང་གདམས་ངག་ཞུས། གྲངས་བསྙེན་ཞིག་ང་རང་གི་རྩར་སྡོད་ལ་ཐོངས་
གསུངས་ནས་བཞུགས་ཏེ་བསྙེན་ཚན་གཅིག་བཏང་ངོ༌།།
དེ་ནས་སྐུ་བསོད་ཆེན་པོ་བྱུང་ཞིང་ལོ་རེ་ལ་ཕར་ཕྱིན་དང་འདུལ་བའི་བཤད་
གསར་བྱེད་པ་ཉི་ཤུ་ཙམ་རེ་བྱུང་། ཁོང་པ་རང་སྨྱུང་གནས་སྟོང་ཕྲག་ལྔའི་དམ་བཅའ་
མཛད་ནས་བཞུགས་པ་ལས། སུམ་བརྒྱ་ཐོངས་པའི་ཚེས་བརྒྱད་ཀྱི་དངོས་གཞིའི་
ནུབ་འོད་ཟེར་དཀར་པོ་ཞིག་མདུན་ན་འདུག་པ་ལ་ལག་པས་བཟུང་བས་འོད་དེས་
ཁོང་ཁྱེར་ནས་སོང་བས་པོ་ཏ་ལར་སླེབ། གནས་དེ་ནི་ས་གཞི་དཀར་ལ་དྭངས་པ།
མེ་ཏོག་དཀར་པོ་སྐྱ་ཆིལ་ལེ་བྱས་པ། རིན་པོ་ཆེའི་ཤིང་སྣ་ཚོགས་ལ་སྤྲུལ་པའི་བྱང་
ཆུབ་སེམས་དཔའ་དུ་མས་ཐེག་ཆེན་གྱི་ཆོས་སྒྲ་སྒྲོག་པ། རླུང་དལ་བུས་གཞལ་མེད་
ཁང་ལ་ཕོག་པ་ན། གསེར་གྱི་དྲིལ་བུ་གཡེར་ཁ་རྣམས་ལས་ཚད་མེད་པ་བཞིའི་སྒྲ་
སྒྲོག་པས་རྣ་བའི་དབང་པོ་ཚིམ་པར་བྱེད་པ༌། སྤྲུལ་པའི་རི་དྭགས་སྤུ་སྡུག་པ་ཡིད་དུ་
འོང་བ་རྣམས་ཀྱིས་དགའ་བའི་རྩེད་འཇོ་བྱེད་པས་མིག་གི་དབང་པོ་ཚིམ་པར་བྱེད་པ།
བར་སྣང་ལས་བདུད་རྩིའི་རྒྱུན་བབས་པས་བཀྲེས་སྐོམ་སེལ་བ། དུས་དུས་སུ་
དཔག་བསམ་གྱི་ཤིང་ལ་ལྷའི་གོས་དང་དར་ཟབ་བྱུང་བས་ལུས་ཀྱི་གདུང་བ་སེལ་
བ། རིན་པོ་ཆེའི་རྒྱན་མང་པོས་དགའ་བ་བསྐྱེད་པ། རིན་ཆེན་བཞི་ལས་གྲུབ་
པའི་གཞལ་ཡས་ཁང་། སྒོ་བཞི་པ་དེའི་ནང་ན་འཕགས་པ་ལ་འཁོར་སངས་རྒྱས་



སྐབས་གསུམ་པ། 161
དང་བྱང་ཆུབ་སེམས་དཔའ་དཔག་ཏུ་མེད་པས་བསྐོར་ཏེ་བཞུགས་འདུག་པ་ལ།
གཞལ་ཡས་ཁང་གི་ཕྱོགས་གསུམ་གྱི་སྒོ་བྱེ་བ་ལས་གཅིག་མ་བྱེ། སྒོ་རེ་རེར་ཕྱིན་
ནས་ཕྱག་འཚལ་སྐོར་བ་བྱས་པས། འཕགས་པའི་གསུང་ནས་རིགས་ཀྱི་བུ་འོངས་
པ་ལེགས་སོ་གསུང་། འོད་ཟེར་དཀར་པོ་ཞིག་སྙིང་ལ་བསྟིམས་པས་ལུས་ངག་
ཡིད་གསུམ་བདེ་བས་གང་བ་བྱུང་ཞིང་། མ་ཤིའི་བར་ལ་སེམས་ཅན་གྱི་དོན་གྱིས།
ཤི་ཁར་ངས་འབོད་དུ་བཏང་གི་གསུང་སྟེ་དགའ་བདེས་ལུས་ངག་ཡིད་གསུམ་ཁྱབ་
པ་ལ་མནལ་སད་དོ།།
དེ ར་ཉིན་མོ་ནི་སྡེ་སྣོད་ཀྱི་བཤད་པ་དང་གང་ལ་གང་མོས་ཀྱི་ཆོས་བཤད་
མཛད། མཚན་མོ་ནི་འཕགས་པའི་དྲུང་དུ་ཆོས་གསན་དུ་གཤེགས་སོ། །དེའི་
སྟོབས་ཀྱིས་ཆོས་ཐམས་ཅད་མཉམ་པ་ཉིད་ཀྱི་རྣམ་པར་ལྟ་བ་ཞེས་བྱ་བའི་ཏིང་ངེ་
འཛིན་ལ་སོགས་པ་ཏིང་ངེ་འཛིན་གྲངས་མེད་པ་མངོན་དུ་གྱུར་ཏོ། །དུས་རེ་ཞིག་
ན་ང་ནི་ད་འགྲོ་བས་དྲི་རྒྱུ་ཡོད་ན་ད་ལྟ་དྲིས་གསུངས་ནས་གདན་ས་བཀོད་པ་དང་།
གསུང་སྐོས་རྣམས་མཛད་ནས་སྤང་ཡུལ་བདེ་བ་ཅན་དུ་ཐུགས་དམ་ལ་རྩེ་གཅིག་ཏུ་
བཞུགས་པའི་ངང་ནས་ངོ་མཚར་བའི་ལྟས་དང་བཅས་ནས་པོ་ཏ་ལར་གཤེགས་སོ།
།སྤུར་བཞུ་བས་རིང་བསྲེལ་དུ་མ་དང་སྐུ་རང་བྱོན་མང་པོ་བྱོན་པ་རྣམས་ཞལ་ཏ་
བཞིན་དུ་བལ་ཡུལ་ནས་སྤྱན་དྲངས་པའི་སྒྲོལ་མ་གསུང་བྱོན་གྱི་ནང་དུ་བཞུགས་སོ།
།བྱང་སེམས་བདེ་བ་ཅན་པས་སྲས་ཀྱི་ཐུ་བོ་བྱང་སེམས་ཆུ་བཟང་པ་ལ་གནང་ངོ༌།།
༈ ཉེས་ལྟུང་དྲི་མའི་སྐྱོན་གྱིས་མ་གོས་ཤིང་། །གཡེལ་བ་མེད་པར་དགེ་
བའི་ཆོས་ལ་བརྩོན། །རྒྱུན་ཆད་མེད་པར་འགྲོ་བའི་དོན་མཛད་པ། །བྱང་སེམས་ཆུ་
བཟང་པ་ལ་ཕྱག་འཚལ་ལོ། །ཞེས་བསྔགས་པ་བྱང་སེམས་ཆུ་བཟང་པ་ཞེས་གྲགས་
པ་དེ་ནི་མུས་སུ་སྐུ་འཁྲུངས། མཚན་ཇོ་སྲས་དཔལ་འབར་ཞེས་བཏགས། དགུང་



162 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ལོ་བཅུ་གཅིག་པ་ལ་མདོག་སྟོད་དུ་དགེ་བསྙེན་མཛད། དེ་ནས་རབ་བྱུང་མཛད་དེ།
སྤྱོད་འཇུག་དང་། དབུ་མ་སོགས་གཞུང་ཆེན་མོ་རྣམས་ལ་སྦྱངས་ནས་བསྟན་པའི
བྱ་བ་རྒྱ་ཆེར་མཛད་ནས་ཟབ་ཅིང་རྒྱ་ཆེ་བའི་མན་ངག་རྣམས་གསན་ཅིང་ཐུགས་སུ་
ཆུད་པར་མཛད་དེ་རི་ཁྲོད་དབེན་པ་བསྟེན་ནས་སྒྲུབ་པ་ལ་རྩེ་གཅིག་ཏུ་གཞོལ་བས་
དུས་འདའ་ཞིང་གདུལ་བྱ་དུ་མ་སྨིན་གྲོལ་ལ་བཀོད་དོ།།
ཁྱད་པར་འདུལ་བ་ལ་མཁས་ཤིང་དགུང་ལོ་ཉི་ཤུ་པ་ལ་བསྙེན་རྫོགས་མཛད།
ནུབ་གཅིག་མནལ་ལམ་དུ་མི་དཀར་པོ་ཞིག་བྱུང་ནས་ཁྱོད་དང་ང་ལ་ལས་འབྲེལ་
ཡོད་ཅིང་། ཁོ་དང་ང་ལ་ཁྱད་མེད་པས་མདོག་སྟོད་པ་ལ་སྤྱན་རས་གཟིགས་ཀྱི་
ལུང་སྒྲུབ་ཐབས་དང་བཅས་པ་ཞུས་ལ་ཉམས་སུ་ལོང་གསུངས་ནས་གཤེགས་སོ།
།དེ་ནས་ནངས་པར་མདོག་སྟོད་དུ་གཤེགས་ནས་ལོ་རྒྱུས་རྣམས་ཞིབ་པར་ཞུས་པས།
སྐྱབས་སུ་མཆི། འཕགས་པ་ཡིན་ཨང་། ང་ལ་ཡང་རྨི་ལམ་བཟང་པོ་ཞིག་བྱུང་
གསུང་། ལུང་སྒྲུབ་ཐབས་ལག་ལེན་དང་བཅས་པ་གནང་ངོ༌། །བདེ་བ་ཅན་དུ་སྨྱུང་
གནས་བརྒྱ་རྩ་གཅིག་མཛད་ནས་འགྲོ་ལགས་ཞུས་པས། ད་དུང་འཕགས་པའི་ཞལ་
གཟིགས་གཟིགས་སྡོད་གསུང་། ཡུན་རིང་སོང་ནས་ཡང་འགྲོ་བར་ཞུ་བྱས་པས།
ཁྱོད་དང་གཞན་མི་འདྲ་བས་རེ མ་ལ་སྒྲུབས་ཤིག་གསུང་། དེ ར་སྨྱུང་གནས་
བཅག་མ་མཛད་ནས་སུམ་བརྒྱ་སོང་བའི་ཚེ། ཚེས་བཅོ་ལྔའི་དངོས་གཞིའི་ནུབ་
མོ་ནམ་ཕྱེད་ཡོལ་སོང་བ་དང་། ནམ་མཁའ་ཐམས་ཅད་འོད་ཀྱིས་ཁེངས་འདུག
།མར་མེའི་འོད་དམ། ང་རང་མིག་འཁྲུལ་བ་ཡིན་སྙམ་ནས་གཟིགས་པས། མདུན་
གྱི་ནམ་མཁའ་ན་འཕགས་པ་ཕྱག་སྟོང་སྤྱན་སྟོང་ལ་འཁོར་བཀའ་གདམས་བརྒྱུད་
པས་བསྐོར་བ་ལ་ལྷ་གཞན་དུ་མས་མཆོད་པ་འབུལ་བ་དང་བཅས་པས་ནམ་མཁའ་
གང་བར་གཟིགས་པས། དགའ་ཆེས་ན་ངུ་བྲོ་ཟེར་བའི་ཚུལ་དུ་འཕགས་པ་ཁྱེད་རང་



སྐབས་གསུམ་པ། 163
གི་སྤྲུལ་པ་ཞིག་ན་རེ་འདི་ལྟར་སྒྲུབས་ཤིག་གསུངས་ནས་བསྒྲུབས་པ་ལས། ད་ལྟའི་
བར་དུ་ཐུགས་རྗེས་མ་འཛིན་པ་ལས་ངན་པོ་བདག་གིས་ཅིས་ལན་ཞུས་ཏེ་ངུས་པས།
འཕགས་པའི་ཞལ་ནས་ང་དག་ཁྱོད་རང་དང་སྐད་ཅིག་ཀྱང་མི་འབྲལ་བར་ཡོད་དེ།
ངས་ཁྱོད་ལ་ལུང་བསྟན་པའི་དུས་སུ་ཁྱོད་ཀྱི་རྣམ་རྟོག་ལ་འདི་རང་བདུད་ཡིན་
ནམ་སྙམ་པ་བྱུང་བས་ལན། ད་ང་དང་ཁྱོད་ལ་འདུ་འབྲལ་མེད་པས་དུས་གསུམ་
གྱི་སངས་རྒྱས་ཐམས་ཅད་ཀྱི་ཐུགས་དགོངས་དམ་པ་ངའི་གདམས་པ་འདི་ཁྱོད་
ཀྱིས་སེམས་ཅན་བསོད་ནམས་ཅན་དག་ལ་སྟོན་ལ་སྒོ་གསུམ་དོན་དང་ལྡན་པ་
གྱིས་ཤིག་གསུངས་ནས། འོད་དཀར་པོ་ཞིག་གིས་མུས་ལུང་པ་སྐྱ་ཆིལ་གྱིས་ཁྱབ་
པ་ཞིག་བྱུང་སོང་ངོ༌།།
དེར་ཡི་དམ་གྱི་ཞལ་གཟིགས་ཤིང་གསུང་གི་གནང་བ་ཐོབ་པས་ཐུགས་རབ་ཏུ་
དགྱེས་(དགྱེས་)ནས་ནངས་པར་བླ་མའི་དྲུང་དུ་ཕྱག་འཚལ་ནས་སྐུ་ཁམས་ཞུས་བས།
མདངས་དགའ་འམ་གསུང་། བདག་ནི་སེམས་སྤྲོས་པ་ལས་རྣམ་པར་གྲོལ་ལོ་ཞུས་པས།
དེ་ལྟར་ལེགས་པས་ད་གང་དགོངས་པར་བཞུད་ལ་སེམས་ཅན་གྱི་དོན་མཛོད་གསུང་།
དེ་ནས་མུས་སུ་བྱོན་ནས་ཟླ་བ་རེ་ལ་སྨྱུང་གནས་སྒྲུབ་པ་ཆེན་མོ་རེ་མཛད། ཕྱོགས་
བཞིར་ཡུམ་རྒྱས་འབྲིང་བསྡུས་གསུམ་གྱི་གསུང་སྒྲོག་བཅུགས། བསོད་སྙོམས་ལ་
བརྟེན་པའི་དགེ་འདུན་སུམ་བརྒྱ་ཙམ་རེ་འདུས་སོ། །དེའི་དུས་སུ་ལས་མི་བསོད་ནམས་
ཆེ་གསུངས་པས། ཡབ་ཡུམ་གཉིས་པོས་མཛད་ནས་གཞན་ལ་སྤུས་མ་བཏང་ངོ༌།
།དེ་ནས་འཕགས་པ་དང་དུས་རྟག་ཏུ་མི་འབྲལ་བར་ལུས་དང་གྲིབ་མ་བཞིན་དུ་བཞུགས།
དེ་ལ་སོགས་པ་ངོ་མཚར་བའི་རྟགས་དང་། མཛད་པ་ཡ་མཚན་ཆེ་བ་མང་ངོ༌། །བཀའ་
གདམས་ཀྱི་རྣམ་ཐར་གཙང་མ་མཛད་ཅིང་། བསྙེན་པར་རྫོགས་ནས་ལོ་དྲུག་ཅུ་ལོན།
བརྒྱད་ཅུ་རྩ་བརྒྱད་བཞེས་པ་ལ། ནམ་འཐོང་གི་ཟླ་བ་ལ་དོན་ཞགས་ཀྱི་སྒྲུབས་པ་མཛད་



164 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
པས་ལྷ་རྫས་ཀྱི་མེ་ཏོག་གི་ཆར་དཀྱིལ་འཁོར་ལ་མངོན་སུམ་དུ་བབས། སྒྲ་དང་འོད་ལ་
སོགས་པ་ངོ་མཚར་བའི་ལྟས་དུ་མ་བྱུང་། གནས་བརྟན་བཅུ་དྲུག་གི་མཆོད་པ་མཛད་
པས། མཚན་མོ་འཚོ་བའི་ཡོ་བྱད་བཅུ་གསུམ་འཆང་ཞིང་ལྔ་ཕྲུགས་ཉི་ཤུ་རྩ་ལྔའི་ཡོན་
ཏན་དང་ལྡན་པའི་དགེ་སློང་མང་པོ་བྱོན། ལྡེའུའི་ཚེས་བརྒྱད་ལ་སངས་རྒྱས་སྨན་བླའི་
ཞལ་གཟིགས། གནོད་སྦྱིན་གྱི་སྡེ་དཔོན་རྣམས་ཀྱིས་ལྷའི་བདུད་རྩི་དྲངས་ཏེ་སྐྱེམས་པའི་
གདུང་པ་བསལ། ཉེར་དགུའི་ཉིན་རིགས་གསུམ་མགོན་པོའི་ཞལ་གཟིགས་པ་སོགས་ངོ་
མཚར་བའི་རྣམ་ཐར་བསམ་ལས་འདས་ཤིང་། སེམས་ཅན་གྱི་དོན་མང་པོ་མཛད་ནས་
ཞལ་ཆེམས་སུ་ང་རང་ལ་རྒྱགས་ལྷག་གང་ཡོད་རྣམས་གཞན་དག་རྩ་ཙམ་བྱ་མི་དགོས།
སྨྱུང་གནས་ལ་ཚོགས་པའི་མི་ལ་རབ་ཏུ་འབྱོར་པ་ཙམ་བྱུང་ན་གདན་རེ་དྲོངས།
མ་འབྱོར་ན་ཐོར་ཐུག་རེ་དྲོངས། དེ་ཡང་མ་འབྱོར་ན་འོ་མ་རེའམ། ཚྭ་སྤར་བ་རེ་ཙམ་
ཐོབ། དེའང་མ་འབྱོར་ན་ཆུ་དང་མེ་ཤིང་དུམ་རེ་ཀ་རུམ་གྱིས་དང་། ང་ལ་འཕགས་པས་
དངོས་སུ་ལུང་བསྟན་པས་བསོད་ནམས་དཔག་ཏུ་མེད་དོ།།
མིའི་ཟེར་ལོ་ལ་མ་ཉན། འཕགས་པ་ཁོང་བརྫུན་མི་གསུང་། ལར་ང་ལ་
དགེ་རྩ་གཞན་མི་དགོས་ཀྱི་སྨྱུང་གནས་ཀྱི་ཕྱོགས་སུ་ཅི་འགྱུར་གྱིས། མ་ཇོ་ཆོས་
སྐྱིད་ཀྱིས་སྨྱུང་གནས་པའི་གདན་མནན་པ་ལ། མོ་ཤི་ནས་བྱ་རོག་གིས་དུར་ཁྲོད་
ནས་རུས་པ་ཁྱེར་བ་རིང་བསྲེལ་དུ་སོང་བ་འདི་མ་མཐོང་ངམ་གསུང་། ངས་ལས་
དགེ་སྡིག་ཤེས་ནས་དེང་སང་གི་བར་ལ་ཇོ་བོ་ཨ་ཏི་ཤའི་རྣམ་ཐར་བསྐྱངས་པས།
ཁྱེད་ཀྱིས་ཀྱང་དེ་བཞིན་དུ་གྱིས་ཤིག་གསུང་། ཡར་གཟིམས་ཁང་དུ་ཕེབས་ནས་ཉེ་
གནས་ཀྱིས་དགོངས་ཇ་འདྲེན་དུ་ཕྱིན་པར་ངོ་མཚར་བའི་རྟགས་མང་པོ་དང་བཅས་
ནས་གཤེགས་སོ། །མཁན་ཆེན་ཆུ་བཟང་པ་ཆེན་པོས་སྲས་ཀྱི་ཐུ་བོ་རིན་ཆེན་ཤོར་
འབུམ་ཞེས་གྲགས་པའི་བདག་ཉིད་ཆེན་པོ་དེ་ལ་གནང་ངོ་།།



སྐབས་གསུམ་པ། 165
༈ དགོས་འདོད་མ་ལུས་འབྱུང་བའི་རིན་པོ་ཆེ། །གནས་ལུགས་ཇི་བཞིན་རྟོགས་
པའི་ཤེས་རབ་ཅན། །ཡོན་ཏན་འབུམ་ཕྲག་དཔག་ཏུ་མེད་པའི་གཏེར། རིན་ཆེན་ཤེར་
འབུམ་ཞབས་ལ་ཕྱག་འཚལ་ལོ། །ཞེས་བསྔགས་པ་རིན་པོ་ཆེ་ཤེར་འབུམ་ཞེས་གྲགས་
པ་དེ་ནི་མདོག་སྟོད་དུ་སྐུ་འཁྲུངས། ཆུང་ངུའི་དུས་སུ་འོ་བརྒྱལ་ཆེ་བར་བྱུང་ཞིང་།
སྐུ་ནར་གསོན་པ་ན་
་རབ་ཏུ་བྱུང་། ཐོས་བསམ་ལ་འགྲུས་པར་མཛད། འཚོ་བ་བསོད་
སྙོམས་པ་སོགས་སྦྱངས་པའི་
༣་ཡོན ད་ཏན་ལ་གནས་པར་མཛད། རེ་ཞིག་ནས་ཇོ་ནང་
ཀུན་སྤངས་ཀྱི་དྲུང་དུ་བྱོན་ནས་ཅི་གསུང་བཀའ་བཞིན་སྒྲུབ་པས་མཉེས་པར་མཛད།
མན་ངག་མང་དུ་གསན། དེ་ནས་རི་ཁྲོད་སྣ་ཚོགས་སུ སུ་བཞུགས་ཤིང་། འཚོ་བ་དཀའ་
ཐུབ་ལ་བསྟེན་ཏེ་སྒྲུབ་པ་སྙིང་པོ་མཛད། ཤུ་གུ་ཚལ་དུ་རི་ཁྲོད་བཏབ་དོན་གཉེར་ཅན་
མང་དུ་འདུས། དེ་ནས་མཁན་ཆེན་ཆུ་བཟང་པའི་དྲུང་དུ་བྱོན་ནས་ཐུགས་རྗེ་ཆེན་པོའི་
དབང་དང་གདམས་ངག་རྣམས་གསན། སྨྱུང་གནས་ལ་ཐུགས་དམ་མཛད་པས་ཐུགས་
རྗེ་ཆེན་པོའི་ཞལ་དངོས་སུ་གཟིགས། རྒྱལ་སྲས་ཐོགས་མེད་པས་རིན་པོ་ཆེ་འདི་མཇལ་
དུ་བྱོན་པའི་ཚེ་ཐུགས་རྗེ་ཆེན་པོ་དངོས་སུ་གཟིགས་པ་སོགས་ལོ་རྒྱུས་མང་ངོ་།།
དེ་ལྟར་རྟོགས་པའི་གོ་འཕང་མཐོན་པོ་བརྙེས་ཤིང་བསྟན་འགྲོའི་དོན་རྒྱ་ཆེར་
མཛད་ནས་གཤེགས་ཁར་དགེ་རྩ་ལ་སྨྱུང་གནས་གང་འགྲུབ་བྱེད་པ་སོགས་ཞལ་ཏ་
གནང་སྟེ། ཟུང་འཇུག་གི་སྐུ་བརྙེས་ནས་གཤེགས་སོ། །རིན་པོ་ཆེ་ཤེས་རབ་འབུམ་
པ་ཞེས་ཟུང་འཇུག་བརྙེས་པ་དེས་རྒྱལ་སྲས་ཐོགས་མེད་པ་ལ་གནང་ངོ༌།།
༈ ཀུན་མཁྱེ ན་ཐོགས་པ་མེད་པའི་བློ་གྲོས་ཀྱི། །བརྩེ་ཆེན་འགྲོ་ལ་
དགོངས་པ་བཟང་པོའི་དཔལ། །ཕུན་ཚོགས་ཡོན་ཏན་ཀུན་གྱི་གཏེར་གྱུར་པའི།
།སེམས་དཔའ་ཆེན་པོའི་ཞབས་ལ་ཕྱག་འཚལ་ལོ། །ཞེས་བསྔགས་པ་རྒྱལ་བའི་
སྲས་པོ་ཐོགས་
གས་མེད་བཟང་པོ་དཔལ་ཞེས་མཚན་ཡོངས་སུ་གྲགས་པ། མཚན་ཐོས་
，



166 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
པ་ཙམ་གྱིས་ཀྱང་འགྲོ་བའི་གསོས་སུ་གྱུར་པ་དེ་ནི། ཡུལ་ཕུལ་བྱུང་བྲག་སྐྱེ་ཞེས་
བྱ་བར་ཡབ་དཀོན་མཆོག་དཔལ་དང་། ཡུམ་འབུམ་སྒྲོན་གཉིས་ཀྱི་སྲས་སུ་ཤིང་
མོ་ལུག་གི་ལོ་ལ་སྐུ་འཁྲུངས། མཚན་དཀོན་མཆོག་བཟང་པོ་ཞེས་བཏགས།
ཆུང་ངུའི་དུས་ནས་སེམས་ཅན་ལ་སྙིང་རྗེ་ཤིན་ཏུ་ཆེ་བས་སྲོག་ཆགས་ཕྲ་མོ་རེ་
སྡུག་བསྔལ་བ་གཟིགས་ན་ཡང་ཐུགས་ཀྱིས་མི་བཟོད་པ་ཆེར་མཛད་ཅིང་། སྔོན་
ཡུན་རིང་པོ་ནས་གོམས་པའི་བག་ཆགས་ཆེས་བརྟས་པས་སྐྱིལ་ཀྲུང་བཅས་ཏེ་ཏིང་
ངེ་འཛིན་གྱིས་དུས་འདའ་བར་བྱེད་པ་ཞིག་བྱུང་ངོ་།།
དགུང་ལོ་དགུ་པར་བསམ་གླིང་དུ་བྱོན་ནས་ཀློག་ཡིག་བསླབས་པས་རིག་
གནས་རྣམས་མཐོང་བ་ཙམ་གྱིས་ཤེས་ཏེ། ཐམས་ཅད་ཀྱིས་འདི་ནི་ཕལ་པ་རང་
མིན་ནོ་ཞེས་གླེང་ངོ༌། །དེ་ནས་དགུང་ལོ་བཅུ་གཉིས་པ་ལ་བླ་མ་དཔལ་འབར་བས་
མཁན་པོ་དང་། སློབ་དཔོན་རིན་ཆེན་དཔལ་བཟང་པོས་མཛད་དེ་རབ་ཏུ་བྱུང་།
མཚན་བཟང་པོ་དཔལ་དུ་བཏགས། དེའི་ཚེ་ནམ་མཁའ་ལ་རོལ་མོའི་སྒྲ་དང་མེ་
ཏོག་གི་ཆར་ལ་སོགས་པ་ངོ་མཚར་བའི་ལྟས་དུ་མ་བྱུང་ངོ་། །དགུང་ལོ་བཅོ་ལྔ་
པ་ལ་བོ་དོང་ཨེའི་ཆོས་གྲར་བྱོན་ཏེ་བླ་མ་ཀུན་རྒྱལ་བའི་དྲུང་དུ་མངོན་པ་ཀུན་ལས་
བཏུས་ལ་ནན་ཏན་མཛད། དེ་དུས་མང་ཇའི་གྲལ་དུ་འཇམ་དབྱངས་རོང་པ་ཉི་མ་
རྒྱལ་མཚན་ན་རེ། ཉིད་བཙུན་ཆུང་བཟང་པོ་དཔལ་དང་བཅས་པའི་བློ་གསལ་བ་
རྣམས་ལ་འདྲི་རྒྱུ་ཡོད་དོ།།
མངོན་པ་ནས་ཟང་ཟིང་མེད་པའི་ཚོར་བ་སྡུག་བསྔལ་ཞེས་བཤད་པ་དེ་ལ།
ཟང་ཟིང་མེད་པའི་ཚོར་བ་ཡིན་ན་སྡུག་བསྔལ་ཡིན་པ་བུད། འདི་ལ་ལན་ཐོབ་ཟེར་བ་ལ།
གཞན་གྱིས་ལན་མ་བྱུང་། དེར་ཐུགས་དགོངས་ལ་ཉན་ཐོས་དགྲ་བཅོམ་པ་འགའ་ཞིག་
ལ། ཟང་ཟིང་ཉོན་མོངས་མེད་ཀྱང་སྔོན་གྱི་ལས་ཀྱི་ནུས་པས་སྡུག་བསྡུལ་འབྱུང་བར་



སྐབས་གསུམ་པ། 167
བཤད་ཡོད་དགོངས་ནས། དེ་ལུགས་ཀྱི་སྒྲུབ་བྱེད་དང་འགལ་སྤོང་མཛད་པས་ཐམས་
ཅད་ངོ་མཚར་སྐྱེས། བླ་མ་ནམ་བཀྲས་པ་ན་རེ། ཉིད་ཐོགས་མེད་དངོས་སུ་འདུག
།ང་ཐོགས་མེད་གཉིས་པ་ཡིན་གྱིས་ལ་མཆོད་ཡར་གྱིས་ཟེར་བས། མཆོད་ཡར་མཛད་
དེ་ང་ཐོགས་མེད་གཉིས་པ་ཡིན་གསུངས་པས། དེ་ནས་བོ་དོང་ཐོགས་མེད་ཅེས་མཚན་
ཡོངས་སུ་གྲགས་སོ། །གཞན་ཡང་བྱམས་ཆོས་སྡེ་ལྔ་། བསླབ་བཏུས་དང་སྤྱོད་འཇུག
།དབུ་མ་རིག་ཚོགས་སོགས་གཞུང་ཆེན་མོ་རྣམས་ལ་མཁས་པར་སྦྱངས། ལྷག་པར་
ཚད་མ་སྡེ་བདུན་མདོ་དང་བཅས་པ་ལ་ཤིན་ཏུ་མཁས་པར་སྦྱངས་པས་ཞལ་ཕོ་མཛད་
པ་ནི། དཔལ་ལྡན་གྲགས་པའི་དགོངས་དོན་རྟོགས་དཀའ་ཞིང་། །ལེ་ལོའི་དབང་གིས་
ཤས་ཆེར་མ་འབད་ཀྱང་། །འོན་ཀྱང་ཁོ་བོའི་བློ་དང་ཕྲད་པ་ན། །ཤེས་བྱའི་ཚིག་དོན་
ལྷན་ཅིག་དམིགས་ངེས་ཡིན། །ཞེས་གསུངས་སོ།།
དེ་ནས་དགུང་ལོ་ཉེར་གསུམ་པ་ལ་གཙང་ཕྱོགས་ཀྱི་གྲྭ་ས་ཀུན་ཏུ་གྲྭ་སྐོར་
གནང་བས་མཁས་པ་ཀུན་གྱི་ཡིད་འཕྲོག་པར་མཛད་དེ། དགུང་ལོ་སུམ་ཅུ་པ་ལ་
མཁན་པོ་བྱང་སེམས་རིན་མགོན་དང་། ལས་སློབ་བླ་མ་ནམ་མཁའ་སངས་རྒྱས།
གསང་སྟེ་བ་བླ་མ་ཀུན་དགའ་རྒྱལ་མཚན། དད་པའི་དགེ་འདུན་ཕུན་སུམ་ཚོགས
དང་བཅས་པའི་དབུས་སུ་ཨེའི་ཆོས་གྲྭར་བསྙེན་པར་རྫོགས་པར་མཛད། དེ་ཡང་ཁས་
བླངས་པ་ཙམ་ལ་མ་བཞག་པར་འདུལ་བའི་བཅས་མཚམས་མཐའ་ད
འ་དག་ཕྱག་ལེན་ལ་
ཐེབས་པར་མཛད་པས་ངུར་སྨྲིག་འཛིན་པ་རྣམས་ཀྱི་གཙུག་གི་ནོར་བུ་ལྟ་བུར་གྱུར།
དགུང་ལོ་སོ་གཉིས་པ་ནས་སོ་བརྒྱད་པའི་བར་བོ་དོང་རྟ་རའི་གདན་ས་མཛད་དེ།
དུས་ཆོས་ལ་ཕར་ཚད། མངོན་པ་ཀུན་ལས་བཏུས། མདོ་སྡེ་རྒྱན། རྒྱུད་བླ། སྤྱོད་
འཇུག་སྟེ་པོ་ཏི་དྲུག་གསུངས་ཤིང་། གཞན་ཡ་
ད་ཡང་ཆོས་དང་ཟང་ཟིང་གིས་བསྟན་པ་
དང་སེམས་ཅན་གྱི་དོན་རྒྱ་ཆེར་མཛད་དོ།།
བླ་



168 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
བཤད་ཉན་མཛད་དུས་སློབ་དཔོན་དང་མཆེད་གྲོགས་འགའ་རེས་གྲྭ་པ་རྣམས་
སྐྱོད་དགོས་པ་ལ། ཕྱག་རྫས་སྲབ་པས་ལག་ལེན་སྐོར་རྣམས་ཀྱང་སྐྱོང་བར་ཡང་ཡང་
བསྐུལ་བས། རྒྱལ་སྲས་རྣམས་ཀྱི་ལག་ལེན་བཤད་པར་བྱ། ཞེས་རྒྱལ་སྲས་ལག་ལེན་
མཛད། དེ་དུས་བསྙུང་བ་ཞིག་བྱུང་བ་ལ། གྲྭ་པ་རྣམས་ཀྱིས་ཞལ་ཏ་འབྱོན་པར་ཞུས་
པས། ངའི་ཁ་ཆེམས་རྒྱལ་སྲས་ལག་ལེན་ཡིན་གསུང་། འཆད་ཉན་གྱི་དུས་བོ་དོང་ཨེའི་
ཆོས་དཔོན་མཛད་པར་ཞུས་པས་ངས་ཆོས་དཔོན་བཙལ་ནས་འོང་གི་གསུངས་ནས།
ས་སྐྱར་བྱོན་ཏེ་དཔང་བློ་གྲོས་བརྟན་པ་ལ་ཨེའི་ཆོས་དཔོན་ལ་འབྱོན་པར་ཞུས་པས།
གུ་རུ་ཐོགས་མེད་ཐོས་པའི་གཏམ་ལ་སྙན། སང་རང་འགྲོ་དགོས་ཞེས་གསུང་བར་གྲག་
གོ། དེ་ནས་ཨེར་གདན་དྲངས་ཏེ་ཕྱག་དཔེ་རྣམས་དཔང་ལོ་ལ་ཕུལ་ཏེ། རི་བོ་པོ་ཏ་ལ་
དང་མཚུངས་པའི་དངུལ་ཆུའི་ཆོས་རྫོང་དུ་དགུང་ལོ་ཞེ་གསུམ་ལ་བྱོན་ནས་སྐུ་མཚམས་
མཛད་དེ། ལོ་ཉི་ཤུ་རྩ་གྲངས་ཀྱི་བར་ལ་ཐུགས་དམ་འབའ་ཞིག་ལ་བཞུགས་སོ།།
དེ་ནས་སྐུ་མཚམས་གྲོལ་ནས་དོན་གཉེར་ཅན་མང་པོ་ལ་བློ་སྦྱོང་གི་ཁྲིད་
སོགས་ཆོས་མང་དུ་གནང་། སྤྱོད་འཇུག་གསུང་དུས་ནམ་མཁའ་ནས་མེ་ཏོག་གི་ཆར་
བབས་པ་སོགས་ངོ་མཚར་བའི་ལྟས་མང་དུ་བྱུང་། དེ་ཡང་རྗེ་བཙུན་ས་པཎ་གྱིས།
ཐོག་མར་ཤེས་བྱ་ཀུན་ལ་མཁས་པར་བྱ། བར་དུ་མཁས་པའི་ཚོགས་ལ་ལེགས་
པར་བཤད། །ཐ་མར་འདྲིས་པའི་དོན་ལ་བརྩོན་པར་བསྒོམ། །དུས་གསུམ་རྒྱལ་
བ་ཀུན་གྱི་བཞེད་གཞུང་ཡིན། །ཞེས་གང་གསུངས་པ་ལྟར། སེམས་དཔའ་ཆེན་པོ་
འདིས་ཐོག་མར་རྒྱལ་བའི་བཀའ་མདོ་རྒྱུད་དགོངས་འགྲེལ་དང་བཅས་པ་ལ་ཐོས་པ་
ཕུ་ཐག་ཆོད་པ་ཞིག་བྱ་དགོས་པར་གཟིགས་ནས། འཇམ་དབྱངས་འཁོན་སྟོན་དང་།
འཇམ་དབྱངས་ཉི་མ་རྒྱལ་མཚན་པ་སོགས་མཁས་གྲུབ་ཀྱི་བླ་མ་བཞི་བཅུ་ཙམ་
བསྟེན་ནས་དབང་ལུང་མན་ངག་ཁྲིད་གཞུང་བཤད་དང་བཅས་པའི་གསན་པ་རྒྱ་



སྐབས་གསུམ་པ།_169
ཆེར་མཛད། མང་དུ་ཐོས་པའི་དོན་ཐམས་ཅད་གཅིག་ཏུ་དྲིལ་ཏེ་ཉམས་སུ་ལེན་
པའི་ཆོས་དཔལ་ཨ་ཏི་ཤའི་མན་ངག་སྐྱེས་བུ་གསུམ་གྱི་ལམ་གྱི་རིམ་པའི་བློ་སྦྱོང་
དང་བཅས་པའི་སྐོར་རྣམས་རྒྱལ་བའི་སྲས་པོ་བསོད་ནམས་གྲགས་པ་ལ་གསན་
པས་བླ་མ་འདི་ཉིད་བླ་མ་ཐམས་ཅད་ཀྱི་ནང་ནས་བཀའ་དྲིན་ཟླ་མེད་རྩ་བའི་བླ་མར་
འཛིན་པར་མཛད་དོ།།
བླ་མ་འདིའི་མཚན་ཐོས་པ་ན་ཕྱག་ཐལ་མོ་སྦྱོར། སྤྱན་ཆབ་ཉིལ་མཛད་ནས།
ངའི་བླ་མ་དེའི་ཐུགས་རྗེ་ལྟ་བུ་གཞན་ལ་མེད་གསུང་ངོ༌། །ཡང་རིན་ཆེན་ཤེར་
འབུམ་པ་ལ་སྦྱོར་བ་ཡན་ལག་དྲུག་གི་ཁྲིད་དང་། ཐུགས་རྗེ་ཆེན་པོའི་ཆོས་སྐོར་
རྣམས་གསན་པས་རྩ་བའི་བླ་མ་སྐུ་དྲིན་ཅན་དུ་འཛིན་ནོ། །སེམས་དཔའ་ཆེན་པོ་
འདི་ལ་འཇམ་དབྱངས་ས་སྐྱ་པ་དང་། ཆོས་རྗེ་བུ་སྟོན་རིན་པོ་ཆེ་སོགས་ཉི་ཟླ་ལྟར་
གྲགས་པའི་ཡོངས་འཛིན་མང་ཡང་། བྱང་སེམས་བསོད་ནམས་གྲགས་པ་དང་།
རིན་པོ་ཆེ་ཤེར་འབུམ་གཉིས་ལ་བཀའ་དྲིན་ཟླ་མེད་དུ་འཛིན་ཅིང་། གུས་པ་བླ་ལྷག་
ཏུ་མཛད་པ་ནི་བླ་མ་འདི་གཉིས་ཀྱི་སྐུ་དྲིན་ལས། མདོ་རྒྱུད་ཐམས་ཅད་ཀྱི་སྙིང་པོ།
།མན་ངག་ཐམས་ཅད་ཀྱི་ཉིང་ཁུ། ཐེག་པ་ཆེན་པོའི་བློ་སྦྱོང་གི་ལམ་གྱི་རིམ་པའི་
གནད་རྣམས་ལ་ཐུགས་ངེས་བརྟན་པོ་འཁྲུངས་ཤིང་། བྱང་ཆུབ་ཀྱི་སེམས་རིན་པོ་ཆེ་
ཐུགས་རྒྱུད་ལ་འཁྲུངས་པས་དེ་ལྟར་མཛད་པ་ཡིན་ལ། ཚུལ་འདི་ནི་ཇོ་བོ་རྗེ་དཔལ་
ལྡན་ཨ་ཏི་ཤས་བླ་མ་གསེར་གླིང་པ་བླ་མ་རྣམས་ཀྱི་ནང་ནས་གཙོ་བོར་འཛིན་པ་དང་
ཚུལ་མཚུངས་པས་ཐེག་པ་ཆེན་པོའི་ལམ་གྱི་གནད་ཤེས་པའི་མཁས་པ་རྣམས་ཀྱིས་
བརྟགས་ན་ནི་ཆེས་རྨད་དུ་བྱུང་བའི་རྣམ་ཐར་ཡིན་ནོ།།
དགུང་ལོ་སོ་བཞི་ནས་ཞེ་གཉིས་ཀྱི་བར་འཆད་ཉན་རྒྱ་ཆེར་མཛད་ཅིང་།
མདོ་སྡེ་རྒྱན་གྱི་ཊིཀཱ་སོགས་ལེགས་བཤད་ཀྱི་རྩོམ་པའང་མང་དུ་མཛད། དགུང་ལོ་



170 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ཞེ་གསུམ་ནས་རེ་གསུམ་གྱི་བར་མི་སུ་དང་ཡང་མ་ཕྲད་པར་སྐུ་མཚམས་ཁོར་ཡུག་
ཏུ་མཛད་དེ་བློ་སྦྱོང་གི་ཉམས་བཞེས་ཀྱིས་དུས་འདའ་བར་མཛད་དོ།།
དེ་ལྟར་སྒྲུབ་པ་ཡུན་རིང་ལ་དར་དྲག་པ་མཛད་པས་བྱང་ཆུབ་ཀྱི་སེམས་
རིན་པོ་ཆེ་བཅོས་མ་མིན་པ་ཐུགས་རྒྱུད་ལ་འཁྲུངས་པས་འབྲེལ་ཚད་དོན་ལྡན་
དུ་གྱུར་ཏེ། སྐུ་མཐོང་བ་ཙམ་གྱིས་ཀྱང་ཐར་པའི་ས་བོན་འཇོག་ནུས་པར་གྱུར།
ཐ་ན་དུད་འགྲོའི་རིགས་སུ་གཏོགས་པ་རྣམས་ཀྱང་སྐུའི་གམ་དུ་ཉེ་བར་སླེབ་པ་ན་
ཞེ་སྡང་ཞི་ནས་ཕན་ཚུན་བྱང་སེམས་དང་ལྡན་པར་གྱུར་ཞེས་གྲག་སྟེ། དེ་ཡང་
སེམས་དཔའ་ཆེན་པོ་དེ་ལ་གཞན་གྱིས་ཕུལ་བའི་ཤཱ་ཁྱི་ཞིག་ཡོད་པ་ཡང་རྣ་བ་
མོ་དང་རྩེ་བ་དང་། སྤྲང་པོས་མ་ཎི་བགྲངས་པས་རྨུག་འཕྲོ་གཅོད་པ་ཞིག་ཡོད།
སྤྱང་ཀི་ཞིག་ཡོད་པའང་སེམས་ཅན་ལ་མི་འཚེ། རྟིང་ལ་ཤ་བྱིན་ཀྱང་མི་ཟ་བ་བྱུང་།
ངང་པ་ཞིག་ཡོད་པ་དེས་ཀྱང་སེམས་དཔའ་ཆེན་པོ་སྐོར་བ་མཛད་པའི་ཚེ་ཁོ་ཡང་
སྐོར་བ་བྱེད། བཞུགས་པའི་ཚེ་ཁོ་ཡང་སྡོད། ལན་ཅིག་དམག་གིས་འབྱོན་དགོས་
བྱུང་བ་ན་ཉེ་གནས་ལ་དངོས་པོ་གཞན་མ་ཐུབ་དད་པ་དེ་མ་ལུས་པ་གྱིས་གསུང་།
བླ་མ་དཔལ་ཡེ་བ་ལ་ཤིག་ནད་བྱུང་དུས་ཁོང་གི་ཤིག་བླངས་པ་དང་། སྤྲང་པོ་ཤིག་
ནད་ཅན་གྱི་ཤིག་བླངས་པ་སོགས་གཞན་གྱི་སྡུག་བསྔལ་དངོས་སུ་བླངས་པའི་ལོ་རྒྱུས་
ཀྱང་མང་དུ་མཆིས། ཚོགས་ཆོས་གསུང་བའི་དུ
འི་དུས་སེམས་ཅན་གྱི་སྡུག་བསྔལ་མ་
བཟོད་ནས་རྒྱལ་སྲས་པ་ཉིད་ཀྱིས་ཤུམས་ཙ་ན་ཆོས་ཉན་བྱིང་པོ་དུ་ཆོ་ཐེག་ཐེག་འོང་
།
དེ་ལ་མཚན་ཉིད་པ་གཅིག་ན་རེ། མཁན་པོ་བུ་སྟོན་པ་ཆོས་གསུང་ཙ་ན་བཞད་གད་
ཐེག་ཐེག་ཉམས་དགའ་ཞད་ཆེ་བར་འདུག འདི་པའི་ཆོས་གསུང་བ་འདི་མི་གཅེས་ཤི་
བ་བཞིན་དུ་ངུ་ཆོ་ཐེག་ཐེག་སྡུག་ཞད་ཆེ་ཟེར། ཐུགས་རྗེས་ནག་ཅན་བསྐྱབས་པ་དང་།
འཇིགས་པས་ཉེན་པ་ཐར་བར་མཛད་པའི་གཏམ་རྒྱུད་ཀྱང་མང་དུ་གནང་།
སེམས་



སྐབས་གསུམ་པ། 171
བསྐྱེད་མཛད་དུས་ནམ་མཁའ་ནས་ལྷ་རྣམས་ཀྱིས་མེ་ཏོག་གི་ཆར་འབེབ་པ་དང་།
རོལ་མོའི་སྒྲ་གྲག་པ་དང་། དྲི་ཞིམ་པོའི་ངད་ལྡང་བ་དང་། འཇའ་ཚོན་སྣ་ལྔའི་བླ་བྲེ་
བྲེས་པ་སོགས་ངོ་མཚར་བའི་ལྟས་ཀྱང་མང་དུ་བྱུང་ཞེས་གྲག་གོ །
དེ་ལྟར་དགུང་ལོ་རེ་གསུམ་པ་ནས་རེ་བདུན་པའི་བར་སྐུ་མཚམས་ཁོར་ཡུག་
དང་། སྟོན་ཟླ་བ་གསུམ་གྱི་རིང་སྐུ་མཚམས་གྲོལ་ནས་དོན་གཉེར་ཅན་རྣམས་ལ་ཆོས་
གསུང་། དགུང་ལོ་རེ་བདུན་པ་གླང་གི་ལོ་ལ་དབུས་ཕྱོགས་སུ་གདན་དྲངས། སྣེ་གདོང༌།
ཁྲ་འབྲུག རྩེས་ཐང་སོགས་དབུས་ཕྱོགས་ཀྱི་ཆོས་སྡེ་རྣམས་སུ་ཆོས་མང་དུ་སྩལ།
ལྷ་སར་ཆོས་གནང་དུས་མེ་ཏོག་གི་ཆར་བབས། ཏ་སི་དུ་ཆེན་པོས་དབུས་སུ་བཞུགས་
པར་གསོལ་བ་བཏབ་ཀྱང་ཞལ་གྱིས་མ་བཞེས་པར་གཙང་ཕྱོགས་ལ་བཏེག་སྟེ་དངུལ་
ཆུའི་ཆོས་རྫོང་རང་དུ་ཕེབས། དེ་ལྟར་བསྟན་འགྲོའི་དོན་རྒྱ་ཆེར་མཛད་པས་འཕྲིན་
ལས་ཀྱི་བརྒྱུད་འཛིན་བསམ་ལས་འདས་པ་བྱོན་ཏེ། མཁན་ཆེན་བྱང་ཆུབ་རྩེ་མོ་དང་།
རྗེ་བཙུན་རེད་མདའ་བ་ཆེན་པོ་སོགས་བསྟན་འཛིན་གྱི་སྐྱེས་བུ་དམ་པ་མང་དུ་བྱོན་ཏེ་
ཐམས་ཅད་བགྲང་བར་མི་ནུས། དེ་ནས་ས་མོ་བྱའི་ལོ་ཟླ་བ་གཉིས་པ་ནས་སྐུ་བསྙུང་
བའི་ཚུལ་བསྟན་ཏེ། དགུང་ལོ་དོན་ལྔ་བཞེས་པ་ས་མོ་བྱའི་ལོ་ཟླ་བ་བཅུ་པའི་ཚེས་ཉི་
ཤུའི་དགོང་མོའི་ཆ་ཆོས་རྫོང་གི་པུ་ཤུའི་ཉི་མ་ནུབ་པ་དང་མཉམ་དུ་འཇའ་དང་འོད་
དང་མེ་ཏོག་གི་ཆར་ལ་སོགས་པ་ངོ་མཚར་བའི་ལྟས་དུ་མ་དང་བཅས་ཏེ་མྱ་ངན་ལས་
འདས་སོ།།
སྐུ་གདུང་ཞུགས་ལ་ཞེན་པས་རིང་བསྲེལ་དང་ལྷའི་སྐུ་རང་བྱོན་མང་དུ་བྱོན་
པ་སོགས་ངོ་མཚར་བའི་ལྟས་མཐའ་ཡས་པ་བྱུང་ངོ༌། །སེམས་དཔའ་ཆེན་པོ་དེ་ལ་
སློབ་མ་མཐའ་ཡས་ཀྱང་ཐུགས་རྗེ་ཆེན་པོའི་ཆོས་སྐོར་རྣམས་ཀྱི་བཀའ་བབས་པ་ནི་
ཤངས་པ་ཀུན་མཁྱེན་པ་ཡིན་པར་གྲགས་སོ།།
ལ



172 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
༈ བྱམས་པའི་རྣམ་སྤྲུལ་ཀུན་མཁྱེན་ཤེས་རབ་དཔལ། རྒྱལ་བའི་སྲས་པོ་ཚུལ་
ཁྲིམས་མཚན་ཅན་དང༌། །ཡོན་ཏན་རིན་ཆེན་མཛོད་འཛིན་བཤེས་གཉེན་ཏེ། །འགྲོ་
བའི་འདྲེན་པ་གསུམ་ལ་ཕྱག་འཚལ་ལོ། །ཞེས་བསྔགས་པ་ལྟར། རྒྱལ་བའི་སྲས་
པོ་ཐོགས་མེད་བཟང་པོ་དཔལ་གྱིས་ཀུན་མཁྱེན་ཤེས་རབ་དཔལ་བཟང་བ་གནང་།
ཀུན་མཁྱེན་ཤེས་རབ་དཔལ་བཟང་ཞེས་བྱ་བ་དེ་ནི་གཡས་རུ་ཤངས་སུ་སྐུ་འཁྲུངས།
སྐུ་གཞོན་ནུ་ནས་རབ་ཏུ་བྱུང༌། མདོ་སྔགས་གཞུང་ལུགས་ཐམས་ཅད་ལ་སྦྱངས་
པ་མཛད་པས་མཁས་པའི་ཕུལ་དུ་ཕྱིན་པར་གྱུར་ཏེ། ཤངས་པ་ཀུན་མཁྱེན་པ་ཞེས་
མཚན་དུ་གྲགས། རྒྱལ་སྲས་ཐོགས་མེད་བཟང་པོ་དཔལ་སོགས་ཡོངས་འཛིན་དུ་
མ་བསྟེན་ཏེ་མདོ་སྔགས་ཀྱི་གདམས་པ་མཐའ་ཡས་པ་གསན་ཞིང་ཐུགས་ཉམས་སུ་
བཞེས་པས་མཁས་གྲུབ་བླ་ན་མེད་པར་གྱུར་ཏེ་གདུལ་བྱ་མཐའ་ཡས་པའི་དོན་མཛད་
ཅིང་། ཉུག་ཆོས་སྡེ་བཏབ། གནས་དེར་ཐུགས་དམ་གཙོ་བོར་མཛད་ཅིང་བཞུགས་
པ་ན་གྲོང་དང་ཧ་ཅང་ཉེ་བས་གཡེང་བར་དགོངས་ནས་དགོན་གནས་ཀྱི་ས་ཆ་གཞན་
འཚོལ་བར་བྱོན་པ་ན། མི་དཀར་པོ་རྟ་དཀར་ལ་ཞོན་པ་ཞིག་སྐུ་མདུན་དུ་བྱུང་སྟེ།
ཁྱེད་གར་འབྱོན་ཟེར་བ་ལ་དགོན་པ་ཞིག་འ
པ་ཞིག་འཚོལ་དུ་འགྲོ་གསུངས་པས། འོ་ན་མྱུར་
དུ་བྱོན་ཞིག་ཟེར་ནས་དེས་ལམ་སྣ་འཁྲིད་དེ་བྱོན་པ་ན་ཤངས་མདོའི་རི་གང་ཆེན་ཆུ་
འཐུང་བ་འདྲ་བའི་ངོས་སུ་ཕེབས་པ་ན། གནས་དེར་འཕགས་པའི་གནས་བརྟན་བཅུ་
དྲུག་ཞལ་འཛོམ་པ་དངོས་སུ་གཟིགས་ཤིང་། གནས་དེར་ཆོས་སྡེ་བཏབ། རི་བོ་དགེ་
འཕེལ་ཞེས་མིང་དུ་བརྟགས། དགེ་འདུན་མང་
ང་དུ་འཕེལ་ནས་ཚུལ་ཁྲིམས་ཁང་པ།
སྡེ་ཡངས་པ། ནོར་སྟེང་པ་ཞེས་བྱ་བའི་གྲྭ་ཚང་གསུམ་དུ་ཆགས་ཤིང་འཕྲིན་ལས་
རྒྱ་ཆེར་འཕེལ། ཐམས་ཅད་མཁྱེན་པ་དགེ་འདུན་གྲུབ་པས་ཀྱང་བླ་མ་འདིའི་ཞབས་
ལ་གཏུགས་ཤིང་དགེ་འཕེལ་དུ་བཞུགས་སྐབས་རྗེ་བཙུན་ཙོང་ཁ་པ་ཆེན་པོ་ཞལ་



སྐབས་གསུམ་པ། 173
གཟིགས་ནས་བཀྲ་ཤིས་ལྷུན་པོ་འདེབས་དགོས་པའི་ལུང་བསྟན་ཐོབ་པ་སོགས་ངོ་
མཚར་ཡ་མཚན་མཐའ་ཡས་སོ།།
བླ་མ་འདི་འཕྲིན་ལས་ཀྱི་ཁྱབ་གདལ་ཆེ་བས་རྒྱུད་འཛིན་མཐའ་ཡས་ཀྱང་།
ཐུགས་རྗེ་ཆེན་པོའི་ཆོས་སྐོར་གྱིས་གཙོས་ཆོས་རྒྱུན་རྒྱ་ཆེར་སྤེལ་བ་པོ་ནི་སེམས་
དཔའ་ཆེན་པོ་ཚུལ་ཁྲིམས་དཔལ་བཟང་ངོ༌། །སེམས་དཔའ་ཆེན་པོ་ཚུལ་ཁྲིམས་
དཔལ་བཟང་ཞེས་གྲགས་པ་དེ་ནི། ཉུག་ཏུ་སྐུ་འཁྲུངས། ལུང་རྟོགས་ཀྱི་ཡོན་ཏན་
མཐའ་ཡས་པ་མངའ་ཞིང་གཙོ་བོར་ཐུགས་རྒྱུད་འབྱོངས་པ་གཞན་དང་མི་འདྲ་བས་
སེམས་དཔའ་ཆེན་པོ་ཞེས་མཚན་དུ་གྲགས། ཀུན་མཁྱེན་ཤེས་རབ་དཔལ་བཟང་
འདས་ནས་རི་བོ་དགེ་འཕེལ་གྱི་གདན་ས་བསྐྱངས་ཤིང་འགྲོ་དོན་མཐའ་ཡས་པ་
མཛད་པ་ཞིག་གོ །སེམས་དཔའ་ཆེན་པོ་དེས་བླ་མ་རིན་ཆེན་བཤེས་གཉེན་ལ་གནང་།
དེས་མཁས་གྲུབ་སངས་རྒྱས་རྒྱ་མཚོ་ལ་གནང་ངོ༌།།
བླ་མ་དེ་གཉིས་གང་དུ་འཁྲུངས་པ་སོགས་མཛད་པ་རྣམ་ཐར་ཞིབ་པར་ཁོ་བོས་
མ་མཐོང་བས་བྲིར་མ་མཆིས། སླན་ཆད་ཁུངས་མཐོང་ན་འདིར་བྲི་བར་བྱ། མཁས་
གྲུབ་སངས་རྒྱས་རྒྱ་མཚོས་རྗེ་བཙུན་སྐྱབས་མཆོག་དཔལ་བཟང་ལ་གནང་ངོ་། །རྗེ་
བཙུན་སྐྱབས་མཆོག་དཔལ་བཟང་ཞེས་ཡོངས་སུ་གྲགས་པ་དེ་ཉིད་རྩ་ཕུའི་བླར་གཤོང་
ཞེས་བྱ་བའི་ཡུལ་དུ། ཡབ་ཨ་དར་དང་། ཡུམ་མཇོ་མེ་གཉིས་ཀྱི་སྲས་སུ་སྐུ་འཁྲུངས།
ཆུང་ངུའི་དུས་ནས་འདྲི་ཀློག་བསླབ་མ་དགོས་པར་མཁྱེན། དགུང་ལོ་བཅུ་གསུམ་པ་
ལ་ཤངས་མདོ་དགེ་འཕེལ་དུ་མཁས་གྲུབ་གྲགས་པ་བསམ་འགྲུབ་པའི་སྤྱན་སྔར་རབ་
ཏུ་བྱུང་། མཚན་སྐྱབས་མཆོག་དཔལ་བཟང་ཞེས་བཏགས། མདོ་སྔགས་ཀྱི་ཆོས་
བཀའ་མང་དུ་གསན། དེ་ནས་འཇད་གྲྭ་ཚང་ཆེན་མོར་བྱོན་ནས་ཕར་ཚད། དབུ་མ།
འདུལ་བ་སོགས་གཞུང་ཆེན་མོ་རྣམས་ལ་བརྩོན་པ་དྲག་པོའི་སྒོ་ནས་སྦྱོང་བར་མཛད།



174 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
དེ་ནས་གངས་ཅན་ཆོས་འཕེལ་དུ་ཕེབས་ནས་ཆོས་རྗེ་སྟོབས་ལྡན་འོད་ཟེར་པའི་དྲུང་
དུ་གཞུང་ཆེན་མོ་རྣམས་དང་། བྱང་ཆུབ་ལ ལམ་གྱི་རིམ་པའི་ཟབ་བཤད། འདུལ་བའི་
བསླབ་བྱ་ཆེས་ཞིབ་པར་གསན། དེ་ནས་བཀྲ་ཤིས་ལྷུན་པོར་ཕེབས་ནས་ཀུན་མཁྱེན་ཆོས་
འབྱོར་དཔལ་བཟང་ཡབ་སྲས་རྣམས་ལ་དཀའ་ཆེན་བཞིས་གཙོས་མདོ་ཕྱོགས་ཀྱི་གཞུང་
ཆེན་མོ་རྣམས་ཞིབ་པར་གསན་ཅིང་མཐར་ཕྱིན་པར་མཛད། པཎ་ཆེན་ཡེ་ཤེས་རྩེ་མོའི་
དྲུང་དུ་ལམ་རིམ་སོགས་མདོ་ཕྱོགས་མང་པོ་དང་། སྔགས་ཕྱོགས་ཀྱང་མང་དུ་གསན།
དེ་ནས་མཁས་གྲུབ་སངས་རྒྱས་རྒྱ་མཚོའི་སྤྱན་སྔར་རྒྱལ་བའི་བཀའ་དང་དགོངས་འགྲེལ་
ཕལ་མོ་ཆེའི་ལུང་དང་
། བོད་དུ་འགྱུར་པའི་རྒྱུད་རྒྱ་གཞུང་ཕལ་མོ་ཆེ་རྣམས་དང་།
དབང་རྗེས་གནང་གི་རིགས་ཕལ་མོ་ཆེ་དང་། ལྷག་པར་རྗེ་ཡབ་སྲས་ཀྱི་མན་ངག་རྣམས་
ཕལ་ཆེར་གསན་པས་བཀའ་དྲིན་ཤིན་ཏུ་ཆེ་བར་འཛིན། དགུང་ལོ་ཞེ་བཞིའི་དུས་སུ་པཎ་
ཆེན་ཡེ་ཤེས་རྩེ་མོའི་དྲུང་དུ་བསྙེན་རྫོགས་བཞེས་ནས་འདུལ་བའི་བཅས་མཚམས་མཐའ་
དག་མིག་གི་འབྲས་བུ་ལྟར་བསྲུང་བར་མཛད།།
དེ་ནས་ཚུལ་ཁྲིམས་སྒང་གི་གདན་ས་ཐོག་ཤས་ཤིག་མཛད་ནས་ལྷ་དང་བླ་མའི་
ལུང་བསྟན་ལྟར་དབེན་སའི་དགོན་པ་ཞོལ་དུ་ཕེབས་ནས། ཚེ་འདིའི་འཁྲི་བ་བཙན་
ཐབས་སུ་བཅད་དེ་སྒྲུབ་པ་ལ་རྩེ་གཅིག་ཏུ་བཞུགས་པས་རྟོགས་པའི་གོ་འཕང་མཐོན་
པོར་གྱུར་ཏེ་ལྷག་པའི་ལྷ་མང་པོའི་ཞལ་གཟིགས། ནམ་མཁའ་ལ་སྐྱིལ་ཀྲུང་འཆའ་
བ་སོགས་རྫུ་འཕྲུལ་ཡ་མ་ཟུང་སྟོན་པ་ལ་ཐོགས་པ་མི་མངའ། རང་དང་གཞན་གྱི་
ཚེ་རབས་བརྒྱ་སྟོང་གཟིགས་པའི་མངོན་མཁྱེན་མངའ་བ་སོགས་རྣམ་པར་ཐར་པ་
མཐའ་ཡས་སོ།།
དེའི་ནང་ནས་ཀྱང་ཐུགས་རྗེ་ཆེན་པོའི་ཆོས་སྐོར་ལ་ཤིན་ཏུ་མངའ་བརྙེས་པ་
ཞིག་སྟེ། དགུང་ལོ་དྲུག་ཅུ་རེ་གཅིག་བཞེས་པའི་དགུན་འཕགས་པ་བཅུ་གཅིག་



སྐབས་གསུམ་པ། 175
ཞལ་དང་། དོན་ཡོད་ཞགས་པའི་བསྙེན་སྒྲུབ་མཛད་པའི་དུས་སུ་འཕགས་པ་ཉིད་
ཀྱིས་དབང་བསྐུར་བྱིན་གྱིས་བརླབས་པས་ལུང་རྟོགས་ཀྱི་ཡོན་ཏན་དཔག་ཏུ་མེད་
པ་རྒྱུད་ལ་སྐྱེས། སྐྱེ་བ་རྣམས་ཀྱང་དེ་ནས་དྲན། ཡི་དམ་གྱི་ལྷ་མང་པོའི་ཞལ་ཡང་
མཐོང་ཞིང་། ཆོས་ཀྱང་མང་དུ་ཉན་གསུངས། ཡང་དུས་དེའི་ཚེ་ཐོ་རངས་མི་
དཀར་པོ་ཤེལ་གྱི་འཁར་བ་ཐོགས་པ་ཞིག་གཟིགས་ནས། ཉིད་སུ་ལགས་ཞུས་པས།
སྤོ་སྤོ་ནི་དོན་ཡོད་ཞགས་པའོ། །འོ་ན་བདག་ཀྱང་འཕགས་པའི་དྲུང་དུ་འཁྲིད་པར་
ཞུས་པས། འགྲན་ཟླ་མེད་པའི་དགེ་སྦྱོང་ཁྱེད། །བཅུ་ཕྲག་བརྒྱད་དང་ལྔ་དག་གི
།ཕ་མཐར་ཕྱིན་པའི་དུས་སུ་ནི། །ཞིང་མཆོག་དམ་པར་སྐྱེས་ནས་ཀྱང་། །ང་དང་
ཕྲད་པར་ཐེ་ཚོམ་མེད། །ཅེས་ལུང་བསྟན་ནས་མི་སྣང་བར་གྱུར་པ་སོགས་གསང་
བ་ལས་ཀྱང་ཆེས་གསང་བའི་རྣམ་པར་ཐར་པ་མཐའ་ཡས་སོ། །བདག་ཉིད་ཆེན་པོ་
དེས་རྒྱལ་བ་དབེན་ས་པ་ཆེན་པོ་ལ་གནང་ངོ་།།
༈ གྲུབ་པའི་དབང་ཕྱུག་དབེན་ས་པ་ཞེས་མཚན་ཉི་ཟླ་ལྟར་གྲགས་པ་དེ་ནི་ལྷ་ཁུད་
ཅེས་བྱ་བའི་ཡུལ་གྱི་ཕུ་དབེན་ས་ཞེས་པར། ཡབ་བསོད་ནམས་རྡོ་རྗེ་དང་། ཡུམ་དཔལ་
འཛོམ་སྐྱིད་གཉིས་ཀྱི་སྲས་སུ་ཤིང་མོ་གླང་གི་ལོ་ཟླ་བ་དང་པོའི་ཚེས་བཅུ་ལ་ངོ་མཚར་བའི་
ལྟས་དུ་མ་དང་བཅས་ཏེ་སྐུ་འཁྲུངས། འཁྲུངས་མ་ཐག་ཏུ་མར་གྱུར་སེམས་ཅན་ཐམས་
ཅད་སྙིང་རེ་རྗེ། ཨོཾ་མ་ཎི་པདྨེ་ཧཱུྃ། ཞེས་ང་འི་ཡི་གེ་དྲུག་པའི་སྒྲ་བསྒྲགས། དོན་འདི་ལ་
མཁས་གྲུབ་སངས་རྒྱས་ཡེ་ཤེས་ཀྱིས། སྐལ་བཟང་ ཡུམ་གྱི་ལྷུམ་ཞུགས་བལྟམས་པའི་ཚེ།
།འགྲོ་ལ་བརྩེ་བའི་སྙིང་རྗེ་སྒྲ་དབྱངས་བསྒྲགས། །གྲུབ་པའི་གདུང་ཚོབ་འཛིན་པའི་དབེན་
ས་པ། །བློ་བཟང་དོན་གྲུབ་ཞབས་ལ་གསོལ་བ་འདེབས། ཞེས་བསྔགས་པ་མཛད་དོ།།
སྐུ་གཞོན་ནུའི་དུས་སུ་ཡང་བག་མེད་པའི་སྤྱོད་ཚུལ་མཐའ་དག་རྒྱད་བསྲིངས་
ཤིང་དམ་པའི་སྤྱོད་པ་འབའ་ཞིག་གིས་དུས་འདའ། དགུང་ལོ་ལྔ་དྲུག་ཙམ་བཞེས་



176 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
གནང་བ་མང་
དུས་སུ་ས་ཕུག་སྟོང་པར་གཅིག་པུར་བཞུགས་ནས་ཞག་ལྔ་དྲུག་རེའི་རིང་ཐུགས་དམ་
ལ་རྩེ་གཅིག་ཏུ་གཞོལ་བ་ཡང་ཡང་བྱུང་། དེ་དག་གི་དུས་ཐུབ་པའི་དབང་པོ་དང་།
རྗེ་ཐམས་ཅད་མཁྱེན་པ་གཉིས་ཡང་ཡང་
ང་ཞལ་གཟིགས་ཤིང་གསུང་
ང་གི་གན
དུ་སྩལ། གཞན་ཡང་དག་པའི་སྣང་བ་མཐའ་ཡས་པ་ཤར། ལྷག་པར་ནུབ་ཅིག་མནལ་
ལམ་དུ་སེག་རིའི་རྩེ་ནས་ཟླ་བའི་དཀྱིལ་འཁོར་ཉ་གང་བ་ཞིག་ཤར་བྱུང་བས་རང་ཉིད་
ཀྱི་སྐུ་ལ་དར་དཀར་གྱི་གོས་དང་རིན་པོ་ཆེའི་རྒྱན་གྱིས་བརྒྱན། རྡོར་དྲིལ་འཛིན་པས་
ཟླ་བ་དེ་ལ་བཞུགས་ཏེ་དྲིལ་བུ་གསིལ་བའི་སྒྲས་འཇིག་རྟེན་གྱི་ཁམས་ཁྱབ་པ་ཞིག་རྨིས་
གསུངས་ཏེ། དེ་ནི་ཉིད་ཀྱི་ཞལ་ནས། འཇམ་དཔལ་དབྱངས་ཀྱི་སྲས་ཀྱི་ཐུ་བོ་མཆོག
།བློ་བཟང་གྲགས་པ་ཞེས་བྱའི་བླ་མ་དེའི། །གསུང་གི་སྙིང་པོའི་སྙན་བརྒྱུད་འཛིན་པ་ནི།
།དེང་སང་དུས་ན་ཁོ་བོ་ཙམ་དུ་བས། །ཞེས་གསུངས་པ་ལྟར། རྗེ་བླ་མའི་སྙན་བརྒྱུད་
ཀྱི་མན་ངག་ཡོངས་སུ་རྫོགས་པ་གྲུབ་མཆོག་དམ་པ་འདིས་བཟུང་སྟེ་རྒྱ་ཆེར་སྤེལ་
བར་མཛད་པས་དཔལ་དབེན་ས་པའི་སྙན་བརྒྱུད་ཅེས་འཇིག་རྟེན་ཐམས་ཅད་དུ་སྙན་
པའི་སྒྲ་དབྱངས་སྒྲོག་པ་འདི་འབྱུང་བའི་སྔ་ལྟས་མཚན་ལྟས་སུ་ཤར་བའོ།།
དགུང་ལོ་བཅུ་གཅིག་བཞེས་པ་ན་ཆོས་རྗེ་ལྷ་རི་རྩེ་པའི་དྲུང་དུ་རབ་ཏུ་བྱུང་
མཚན་བློ་བཟང་དོན་གྲུབ་ཅེས་གསོལ། དེ་ནས་དགེ་འཕེལ་དུ་ཕེབས་ནས་ཆོས་སྤྱོད་
ཀྱི་རིམ་པ་རྣམས་ལ་སྦྱངས། དེ་ནས་ལྷ་རི་བ་ལ་བྱང་ཆུབ་ལམ་རིམ་སོགས་མདོ་
སྔགས་ཀྱི་ཆོས་མང་དུ་གསན། དེ་ནས་བཀྲ་ཤིས་ལྷུན་པོར་ཕེབས་ནས་གཞུང་ལུགས་
ཀྱི་གསན་སྦྱོང་ལ་ཞུགས་པ་ན་ཅུང་ཟད་གཟིགས་པ་ཙམ་གྱིས་སྤོབས་པ་ཐོགས་པ་
མེད་པར་གྱུར་ནས། ཕྱིས་ནི་ཆོས་བརྒྱད་ཀྱི་རོལ་རྩེད་ལ་རྒྱབ་ཀྱིས་ཕྱོགས་པ་སྨྱོན་
པ་ལྟ་བུའི་བརྟུལ་ཞུགས་ཀྱིས་གནས་ནས། གཞན་དག་གིས་ཐོས་བསམ་གྱི་སྦྱོར་
བ་ལ་བསྐུལ་བའི་བདག་རྐྱེན་ཉེ་བར་བསྒྲུབས་ཀྱང་། དོན་སྐད་ཅིག་ཀྱང་ཉམས་སུ་



སྐབས་གསུམ་པ། 177
མི་ལེན་པའི་ཚིག་གི་སྦྱོར་བ་ཁོ་ན་ལ་བརྩོན་པ་ལྷུར་ལེན་པ་ལ་སྙིང་པོ་རང་ཅི་ཡོད།
ཆུའི་ལྦུ་བ་དང་མཚུངས་པའི་ཚིག་འཕྲེང་དག་ནི་ཉིན་རེ་བཞིན་ཟློས་བུར་སྨྲ་བ་ཁོ་ནའོ།
།ཞེས་རིག་པ་བརྟུལ་ཞུགས་ཀྱི་སེང་གེའི་སྒྲ་ཆེན་པོ་བསྒྲགས་ནས་གཞན་ངོར་གྲུབ་ཕྱིར་
ཐ་སྙད་ཀྱི་ཚིག་རྩོད་ལྷུར་ལེན་པ་སོགས་ཚེ་འདི་སྣང་གི་འཁྲི་བ་བཙན་ཐབས་སུ་བཅད།
ཚེ་འདིའི་བསམ་སྦྱོར་ལྷུར་ལེན་པའི་མིའི་གྲལ་ནས་བུད། དེ་ཡང་གྲུབ་ཆེན་རང་ཉིད་
བསྐལ་པ་དཔག་ཏུ་མེད་པའི་སྔ་རོལ་ནས་ལམ་བཟང་བགྲོད་པ་མཐར་ཕྱིན་པ་ཞིག་
ཡིན་ན་ཡང་། ཕྱི་རབས་ཀྱི་གདུལ་བྱ་རྣམས་ལ་སྙིང་ནས་སྒྲུབ་པ་རྣམ་པར་དག་པ་
ཞིག་བྱེད་པ་ལ་ལམ་མ་ནོར་བར་སྟོན་པའི་བཤེས་གཉེན་དམ་པ་ལ་བརྟེན་ཏེ་སྙན་
བརྒྱུད་ཀྱི་མན་ངག་ཐོབ་པ་དགོས་ཞེས་བསླབ་པའི་ཕྱིར་དང་། རྗེ་རྒྱལ་བ་གཉིས་
པའི་སྙན་བརྒྱུད་ཀྱི་མན་ངག་ཡོངས་སུ་རྫོགས་པ་གངས་ཅན་གྱི་ལྗོངས་འདིར་རྒྱ་
ཆེར་སྤེལ་བའི་ཕྱིར་རྗེ་རྒྱལ་བ་གཉིས་པའི་མན་ངག་རྣམས་འཚོལ་བ་ལ་ཞུགས་པ་ན།
བསྟོད་པ་ལས། གཅིག་ཏུ་སྙིང་པོའི་དོན་ལ་གཞོལ་བའི་ཐུགས། །མཆོག་ཏུ་གྱུར་
པས་མཁས་གྲུབ་གཞན་ལས་ཀྱང་། །གདམས་པའི་བདུད་རྩི་མང་གསོལ་དབེན་
ས་པ། །བློ་བཟང་དོན་གྲུབ་ཞབས་ལ་གསོལ་བ་འདེབས། །ཞེས་བསྔགས་པ་ལྟར།
མཁས་གྲུབ་དམ་པ་དུ་མའི་སྤྱན་སྔར་དབང་ལུང་མན་ངག་མཐའ་ཡས་པ་གསན།
ཁྱད་པར་པ་སྣམ་ཇོ་མོ་ལྷ་རིར་གྲུབ་ཆེན་ཆོས་རྡོ་རྗེའི་ཞབས་དྲུང་དུ་ཕེབས་ནས་རྗེ་
ཐམས་ཅད་མཁྱེན་པ་ནས་བརྒྱུད་པའི་སྙན་བརྒྱུད་ཀྱི་མན་ངག་ཐུན་མོང་མིན་པ་རྣམས་
ཡོངས་སུ་རྫོགས་པར་གསན་ཅིང་། སྤྲུལ་པའི་གླེགས་བམ་ཡང་ཕྱག་ཏུ་ཐོབ་སྟེ་དགའ་
ལྡན་སྙན་བརྒྱུད་ཀྱི་བསྟན་པའི་བདག་པོར་གྱུར་ཏོ།།
དེ་ནས། ཉིད་ཀྱི་གསུང་ལས། སྔོན་དུས་ཀྱི་མི་ལ་རས་པ་དང་། །ད་དུས་ཀྱི་
བློ་བཟང་དོན་གྲུབ་ལ། །འཕྲལ་ཆས་ཀྱི་ཟས་གོས་མ་གཏོགས་པ། །ནོར་དངོས་པོའི་



178 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
འཛིན་པས་དགོས་པ་མེད། །ཚེ་གཅིག་ལ་སངས་རྒྱས་བསྒྲུབ་པ་ལ། །དེ་འདྲའི་སྤྱོད་
ལ་ལེགས་གནས་ནས། །ཆགས་སྡང་སྤངས་པའི་དབེན་གནས་སུ། །དལ་འབྱོར་
ལ་སྙིང་པོ་ལེན་པར་ཤོག །ཅེས་དང་། བླ་མ་ལྷ་ལ་རྩེ་གཅིག་གསོལ་བཏབ་པས།
།ཡིད་ལ་གང་དྲན་འཕྲལ་ལ་ལག་ལེན་ལ། །འགེལ་བ་སྨྱོན་པ་འདྲ་བའི་སྤྱོད་པས་ནི།
།སངས་རྒྱས་མྱུར་དུ་བསྒྲུབ་པ་བདག་གི་ལུགས། །ཞེས་དང་། སངས་རྒྱས་ལས་
ཀྱང་དཀོན་པའི་གདམས་པ་མཆོག །རྙེད་པར་དཀའ་བའི་རྡོ་རྗེ་ཐེག་པའི་ལམ།
།ལམ་འདི་ཕྱིས་ནས་རྙེད་པར་དཀའ་བས་ན། །ཚེ་འདིའི་འདོད་ཡོན་ཐེད་ལ་བོར་
མཛོད་ལ། །རྒྱལ་བས་བསྔགས་པའི་རི་ཁྲོད་སྟོང་པ་རུ། །བསེ་རུ་བཞིན་དུ་གཅིག་
པུར་གནས་མཛོད་ལ། །ལན་ཅིག་མིན་པར་ཡང་ཡང་སྒོམས་ཤིག་ཨང་། །དེ་ལྟར་
བསྒོམས་པས་བློ་གྲོས་བཟང་པོ་ཁྱོད། །སྒྲུབ་པའི་རྒྱལ་མཚན་རྟག་ཏུ་ཚུགས་ཤིག་ཨང་།
།ཁྱད་པར་ཕ་བརྒྱུད་གསང་བ་འདུས་པ་དང་། །རྣལ་འབྱོར་མ་རྒྱུད་འཁོར་ལོ་སྡོམ་
པ་གཉིས། །འབྲལ་བ་མེད་པར་ལུས་ལ་སྟིམས་ཤིག་ཨང་། །ཞེས་གསུངས་པ་ལྟར།
ཚེ་འདིའི་ཟས་གོས་རྙེད་བཀུར་སྙན་གྲགས་གང་ལའང་མ་ཆགས་ཤིང་། ཚེ་གཅིག་
ཉིད་ལ་སངས་རྒྱས་ཀྱི་གོ་འཕང་སྒྲུབ་ཕྱིར་དཔལ་ཤ་ཝ་རིའི་དབང་ཕྱུག་དང་། རྣལ་
འབྱོར་གྱི་དབང་ཕྱུག་མི་ལ་རས་པ་ཇི་ལྟ་བ་བཞིན་དུ་འཚོ་བ་དཀའ་ཐུབ་ལ་བརྟེན་ནས་
དགུང་ལོ་བཅུ་བདུན་ནས་ཞེ་གཉིས་ཀྱི་བར་དུ་བྲག་སྐྱ་རྡོ་རྗེའི་ཕོ་བྲང་སོགས་དབེན་
གནས་དུ་མར་ཟབ་ལམ་སྙིང་པོའི་རྣལ་འབྱོར་ལ་གཅིག་ཏུ་གཞོལ་བས་གྲུབ་པའི་གོ་
འཕང་མཐོན་པོར་གཤེགས་ཏེ། ཚེ་གཅིག་ཉིད་ལ་ཟུང་འཇུག་གི་གོ་འཕང་བརྙེས།
རང་དང་གཞན་གྱི་ཚེ་རབས་བརྒྱ་སྟོང་མང་པོ་གསལ་བར་གཟིགས།།
རྒྱལ་བས་གསུངས་པའི་མདོ་རྒྱུད་རྣམས་སཾ་ཀྲྀ་ཏའི་སྐད་དུ་འདོན་པ་ལ་ཐོགས་
པ་མི་མངའ། ནམ་མཁའ་ལ་འཕུར་བ་དང་། བྲག་ལ་ཐོགས་པ་མེད་པར་གཤེགས་



སྐབས་གསུམ་པ། 179
པ་སོགས་རྫུ་འཕྲུལ་དཔག་མེད་བསྟན། སྐབས་ཤིག་གྲུབ་ཆེན་ཆོས་རྡོ་རྗེ་དང་།
ཡབ་སྲས་གཉིས་ཀས་དབུས་གཙང་གི་སའི་ཆ་ཕལ་མོ་ཆེར་ཞབས་ཀྱིས་བཅགས་ནས་
ལས་དང་སྐལ་བར་ལྡན་པ་མང་པོ་སྨིན་ཅིང་གྲོལ་བར་མཛད།།
དེ་ནས་དཔལ་ཡེ་ཤེས་ཀྱི་མགོན་པོ་སོགས་ལྷ་དང་བླ་མས་ཡང་ཡང་ལུང་
བསྟན་པ་ལྟར། དཔལ་དབེན་ས་ཆོས་ཀྱི་ཕོ་བྲང་བཏབ་ནས་རྗེ་རྒྱལ་བ་གཉིས་
པའི་སྒྲུབ་བརྒྱུད་ཀྱི་བསྟན་པ་ཉིན་མོ་ལྟར་གསལ་བར་མཛད། ཆོས་ཀྱི་འཁོར་ལོ་
མཐའ་ཡས་པར་བསྐོར་བས་གྲུབ་པའི་གདུང་འཚོ་བ་འཛིན་པའི་སྐྱེ་བོས་གངས་
ཅན་གྱི་ལྗོངས་ཐམས་ཅད་ཁྱབ་པར་མཛད།
བདག་ཅག་སྐུ་དངོས་སུ་མཐོང་
བའི་སྐལ་བ་མེད་པའི་ཕྱི་རབས་ཀྱི་གདུལ་བྱ་རྣམས་ཀྱི་དོན་དུ་རྗེ་བླ་མའི་སྙན་
བརྒྱུད་ཀྱི་མན་ངག་ཟབ་མོ་ཟབ་ལམ་བླ་མའི་རྣལ་འབྱོར། ལམ་ཐུན་མོང་བ་དང་།
ཐུན་མོང་མིན་པ་གསང་བདེ་འཇིགས་གསུམ་གྱི་ཁྲིད་ཡིག་ཞལ་ཤེས་སོགས་གསུང་
གི་བདུད་རྩི་ཡི་གེར་འཁོད་པའི་གླེགས་བམ་འཇོག་པར་མཛད། གདུལ་བྱ་རྟག་
འཛིན་ཅན་རྣམས་འདུལ་ཕྱིར་ཟད་བྱེད་ཅེས་པའི་ལོ་ཆོ་འཕྲུལ་ཟླ་བའི་ཉེར་གསུམ་ལ་
ཐ་མལ་གྱི་སྣང་ངོར་གཟུགས་སྐུའི་བཀོད་པ་ཆོས་ཀྱི་དབྱིངས་སུ་བསྡུ་བར་མཛད་དེ།
རེ་ཞིག་མཁའ་སྤྱོད་དུ་གཤེགས། མི་རིང་བར་སྤྲུལ་པའི་སྐུ་བཟུང་སྟེ་རྗེ་བླ་མའི་
བསྟན་པ་རྒྱ་ཆེར་སྤེལ་བར་མཛད། སྐུ་གདུང་རིན་པོ་ཆེ་ནི། རྗེ་བླ་མའི་སྙན་བརྒྱུད་
ཀྱི་བསྟན་པ་ཡུན་རིང་དུ་གནས་པའི་རྟེན་འབྲེལ་དུ་རིལ་པོར་དཔལ་དབེན་ས་ཆོས་
ཀྱི་ཕོ་བྲང་ན་བྱིན་རླབས་ཀྱི་གཟི་འོད་འཕྲོ་བཞིན་པར་བཞུགས་སོ། །རྒྱལ་བ་དབེན་
ས་པ་ཆེན་པོ་དེ་ཉིད་ཀྱིས་མཁས་གྲུབ་སངས་རྒྱས་ཡེ་ཤེས་ལ་གནང་ངོ༌།།
༈ དཔལ་ལྡན་མཁས་མཆོག་བྱ་བའི་ཟུར་ཕུང་ལ། །མཁྱེན་རབ་མཚུངས་
མེད་གོམ་པ་འགོད་མཁས་པ། །གཞུང་ལུགས་ཀུན་མཁྱེན་སངས་རྒྱས་ཡེ་ཤེས་ཞེས།



180 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
།མཚན་མཆོག་དོན་དང་ལྡན་ལ་ཕྱག་འཚལ་ལོ། །ཞེས་བསྔགས་པ་མཁས་གྲུབ་ཆེན་
པོ་སངས་རྒྱས་ཡེ་ཤེས་ཞེས་ཡོངས་སུ་གྲགས་པ་དེ་ནི། མཚུངས་མེད་གཡག་སྡེ་པཎ་
ཆེན་གྱི་སྐུ་རིགས་སུ་ཡབ་བླ་མ་རིན་ཆེན་དང་། ཡུམ་ཆོས་ལྡན་གཉིས་ཀྱི་སྲས་སུ་
ཤིང་མོ་བྱའི་ལོར་སྐུ་འཁྲུངས། སྐུ་ན་ཤིན་ཏུ་ཕྲ་བའི་སྐབས་ཀྱང་བྱིས་པ་ཐ་མལ་པའི་
སྤྱོད་པ་ལས་འདས་ཤིང་ཆོས་འཆད་ཉན་དང་། ཏིང་ངེ་འཛིན་སྒོམ་པ་སོགས་ཀྱི་ཚུལ་
འབའ་ཞིག་མཛད། དགུང་ལོ་བཅུ་ལ་བབས་པ་ན་བླ་མ་ཡོན་ཏན་བཟང་པོའི་དྲུང་དུ་
ཡོངས་རྫོགས་དགེ་བསྙེན་གྱི་སྡོམ་པ་བཞེས། མཚན་ཆོས་སྐྱབས་རྡོ་རྗེ་ཞེས་བཏགས།
ཆོས་སྤྱོད་རྣམས་ལྗགས་འཛིན་མཛད།།
དེ་ནས་བསོ་ལྷུན་གྲུབ་བདེ་ཆེན་དུ་སྔར་གྱི་སློབ་དཔོན་དེ་ཉིད་ལ་དགེ་ཚུལ་བསྒྲུབས།
མཚན་སངས་རྒྱས་ཡེ་ཤེས་ཞེས་བཏགས། བླ་མ་དེ་ཉིད་ཀྱི་དྲུང་དུ་མདོ་སྔགས་ཀྱི་ཆོས་
མང་དུ་གསན། དེ་ནས་དགུང་ལོ་བཅོ་ལྔ་པ་ལ་བབས་པ་ན་བཀྲ་ཤིས་ལྷུན་པོར་ཕེབས་
ཏེ་མཁས་པའི་དབང་པོ་བརྩོན་འགྲུས་རྒྱལ་མཚན་གྱི་དྲུང་དུ་སྦྱོར་བ་བརྩི་བ་ནས་བཟུང་
མཚན་ཉིད་ཀྱི་ཆོས་མང་དུ་གསན། དེ་ནས་ལེགས་གྲུབ་གྲྭ་ཚང་དུ་ཕེབས་ནས་འཇམ་
དབྱངས་དགེ་འདུན་བློ་བཟང་པའི་ཞབས་རྡུལ་སྤྱི་བོས་བཞེས་ནས་ཚད་མ་རྣམ་འགྲེལ་
གྱི་སྤྱི་དོན་ཐལ་ཕྲེང་འཛུབ་ཁྲིད་སོགས་མཐའ་ཡས་པར་གསན་པས་རིགས་པའི་ལམ་
ལ་མི་འཇིགས་པའི་གདེང་ཐོབ། དེ་ནས་བཀྲ་ཤིས་ལྷུན་པོར་ཕེབས་པ་ན་དམ་པ་འདིའི་
ལུང་རིགས་དྲི་མ་མེད་པའི་དགའ་སྟོན་ལ་མཁས་པ་མཐའ་དག་ཡིད་འཕྲོག་པར་གྱུར།
དེ་ནས་དཀའ་ཆེན་གཞན་རྣམས་ལ་ཡང་རིམ་གྱིས་སྦྱངས་ཏེ། དགུང་ལོ་བཅོ་བརྒྱད་
ལོན་པ་ན་འཇམ་དབྱངས་དགེ་འདུན་བློ་བཟང་པའི་བཀས་དབུ་མའི་སྤྱི་སྒྱུར་མཛད་དེ།
མཁས་མང་འདུས་པ་རྒྱ་མཚོའི་དབུས་སུ་ལུང་རིགས་དྲི་མ་མེད་པའི་སེང་གེའི་ང་རོ་
ཆེར་བསྒྲགས་པས་རྒོལ་ངན་ཝ་སྐྱེས་ལྟ་བུ་མཐའ་དག་སྐྲག་པར་མཛད།།



སྐབས་གསུམ་པ། 181
དེ་ནས་དགུང་ལོ་ཉི་ཤུ་རྩ་ལྔ་ལ་བབས་པ་ན་དཔལ་འཁོར་བདེ་ཆེན་དུ་དཀའ་བཞིའི་
གྲྭ་སྐོར་མཛད། དེ་ནས་རིམ་གྱིས་གངས་ཅན་ཆོས་འཕེལ་དུ་ཕེབས་ཏེ། པཎ་ཆེན་དོན་
ཡོད་རྒྱལ་མཚན་གྱི་ཞབས་དྲུང་དུ་བློ་སྦྱོང་གི་ཁྲིད་སོགས་ཆོས་བཀའ་མང་དུ་གསན།
དེ་ནས་འཇམ་དབྱངས་དགེ་འདུན་བློ་བཟང་པའི་བཀས་བསྐུལ་ཏེ་དབེན་དགོན་དུ
ཕེབས་ཏེ་རྒྱལ་བ་དབེན་ས་པ་ཆེན་པོ་མཇལ། དེ་ནས་རྒྱུད་སྨད་དུ་ལོ་གཅིག་ལྷག་ཙམ་
བཞུགས་སིང་སྦྱར་དབེན་དགོན་དུ་ཕེབས་ཏེ། རྒྱལ་བ་དབེན་ས་པ་ཆེན་པོ་བསམ་སྦྱོར་
གཉིས་ཀྱི་སྒོ་ནས་ལེགས་པར་བསྟེན་ཞིང་མདོ་སྔགས་ཀྱི་གསུང་རབ་ཐམས་ཅད་ཀྱི་
ཉིང་ཁུ། རྗེ་བཙུན་ཙོང་ཁ་པ་ཆེན་པོའི་ཐུགས་ཀྱི་བཅུད་ཕྱུང་བ་ལམ་ཐུན་མོང་བ་དང་།
ཐུན་མོང་མ་ཡིན་པ་རྡོ་རྗེ་ཐེག་པའི་སྙན་བརྒྱུད་ཀྱི་མན་ངག་ཐམས་ཅད་ཡོངས་
སུ་རྫོགས་པར་གསན། ཚེ་འདིའི་འཁྲི་བ་བཅད་དེ་རྒྱལ་བ་དབེན་ས་པ་ཆེན་པོའི་
ཞབས་དྲུང་དུ་སྒྲུབ་པ་ལ་རྩེ་གཅིག་ཏུ་བཞུགས། དེ་ནས་བསྙེན་རྫོགས་མཛད་བཞེད་
པ་ལ་དབེན་དགོན་དུ་ལས་གྲྭ་མ་འགྲིག་པར་ཤངས་མདོ་རི་བོ་དགེ་འཕེལ་དུ་རྗེ་
ཕྱོགས་ལས་རྣམ་རྒྱལ་བའི་དྲུང་དུ་བསྙེན་རྫོགས་མཛད། དབེན་དགོན་དུ་ཕེབས་
ཏེ་སྒྲུབ་པ་ལ་རྩེ་གཅིག་ཏུ་བཞུགས་པས་ཉམས་རྟོགས་དབྱར་གྱི་མཚོ་ལྟར་འཕེལ།
རྒྱལ་བ་དབེན་ས་པ་ཆེན་པོ་ལ་མདོ་སྔགས་ཀྱི་ཆོས་མཐའ་ཡས་པར་གསན། རྒྱལ་
བ་དབེན་ས་པ་ཆེན་པོ་མྱ་ངན་ལས་འདས་པའི་རྗེས་སུ་སྐུ་བརྙན་རིན་པོ་ཆེས་གཙོས་
དབེན་ས་ཆོས་ཀྱི་ཕོ་བྲང་དུ་སྐུ་གསུང་ཐུགས་རྟེན་གཙུག་ལག་ཁང་དང་བཅས་པ་མང་
དུ་བཞེངས། རྒྱལ་བ་དབེན་ས་པ་ཆེན་པོའི་མན་ངག་རྣམས་རྒྱ་ཆེར་སྤེལ་བར་མཛད་དོ།
།མཁས་གྲུབ་ཆེན་པོ་འདི་དག་གི་རྣམ་པར་ཐར་པ་ཞིབ་པར་ནི་རྣམ་ཐར་གྱི་ཡི་གེ་ཆེན་མོ་
དག་ལས་ཤེས་པར་བྱའོ། །མཁས་གྲུབ་སངས་རྒྱས་ཡེ་ཤེས་ཀྱིས། རྗེ་བཙུན་བློ་བཟང་
ཆོས་ཀྱི་རྒྱལ་མཚན་དཔལ་བཟང་པོ་ལ་གནང་ངོ་།།



182 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
༈ དགེ་ལེགས་ཡོན་ཏན་མ་ལུས་འབྱུང་བའི་གནས། །དྲི་མེད་བློ་བཟང་བསྟན་
པའི་ཁང་བཟང་རྩེར། །ཆོས་ཀྱི་རྒྱལ་མཚན་འཛིན་པའི་དཔལ་ཡོན་ཅན། །དཔལ་ལྡན་
བླ་མའི་ཞབས་ལ་ཕྱག་འཚལ་ལོ། །ཞེས་བསྔགས་པ་རྗེ་བཙུན་བློ་བཟང་ཆོས་ཀྱི་རྒྱལ་
མཚན་ཞེས་མཚན་ཉི་ཟླ་ལྟར་གྲགས་པ་དེ་ཉིད་ནི། ལྷན་དྲུག་བརྒྱར་སྦ་ཡེ་ཤེས་དབང་པོ་
དང་། མཚུངས་མེད་གཡག་རྗེ་པཎ་ཆེན། མཁས་གྲུབ་སངས་རྒྱས་ཡེ་ཤེས་སོགས་དམ་
པ་དུ་མ་བརྒྱུད་མར་འཁྲུངས་པའི་སྐུ་རིགས་ཡབ་འཚོ་བྱེད་ཚེ་རིང་དཔལ་འབྱོར་དང་།
ཡུམ་མཚོ་རྒྱལ་གཉིས་ཀྱི་སྲས་སུ་རབ་མྱོས་ཞེས་པ་ལྕགས་ཕོ་རྟའི་ལོ་ལ་སྐུ་འཁྲུངས།
མཚན་ཆོས་རྒྱལ་དཔལ་ལྡན་བཟང་པོ་ཞེས་བཏགས། དགུང་ལོ་གསུམ་པའི་སྐབས་
སུ་འཇམ་དཔལ་མཚན་བརྗོད་གཞན་གྱིས་བསླབས་པ་ལ་མ་ལྟོས་པར་ཡབ་ཀྱིས་
ཞལ་འདོན་མཛད་པ་གསན་པའི་རྐྱེན་གྱིས་ཞལ་འདོན་ཤར་མཛད་པ་ཞིག་བྱུང་ཞིང་།
དགུང་ལོ་ལྔ་ལོན་པ་ན་ཉིན་རེ་བཞིན་མཚན་བརྗོད་ཚར་ལྔ་རེ་འདོན་པར་མཛད།
སྨན་བླ་བདེ་གཤེགས་བདུན་གྱི་ཆོ་ག་ཐུགས་ལ་བཟུང་ནས་ཞལ་འདོན་མཛད། རྡོ་
རྗེ་གཅོད་པ་གཟིགས་པ་ཙམ་གྱིས་ཐུགས་ལ་བཟུང་ནས་ཞལ་འདོན་གནང་། དབེན་
དགོན་པ་རྣམས་ལྷན་དྲུག་བརྒྱར་ཕེབས་པ་ན་གཞན་གྱིས་བཀག་ཀྱང་མ་ཐུབ་པར་
དབེན་དགོན་པའི་ཚོགས་དབུར་ཡང་ཡང་ཕེབས་ཤིང་། ཡི་དམ་ཆོས་སྐྱོང་རྣམས་ཀྱི་
མངོན་རྟོགས་ཞལ་འདོན་དུ་མཛད།།
དེའི་ཚེ་མཁས་གྲུབ་སངས་རྒྱས་ཡེ་ཤེས་ཀྱིས་རྒྱལ་བ་དབེན་ས་པ་ཆེན་པོའི་སྤྲུལ་
སྐུར་ངེས་ནས་སྤྱན་གྱི་འབྲས་བུ་ལྟར་བསྐྱངས། དགུང་ལོ་བདུན་ལོན་པའི་དུས་སུ་
ཚེམས་གསར་པ་སྐྱེས་པའི་རྐྱེན་གྱིས་འཆི་བ་མི་རྟག་པ་རྩོལ་མེད་དུ་ཐུགས་ལ་དྲན་ནས་
འཁོར་བ་མཐའ་དག་ལ་ཞེན་པ་ལོག་པའི་ངེས་འབྱུང་ཤུགས་དྲག་དང་། ལས་རྒྱུ་འབྲས་
ལ་ཐུགས་ངེས་དྲག་པོས་འཇིག་རྟེན་ཕྱི་མར་ཕན་པའི་ཐབས་འབའ་ཞིག་དགོངས་ཤིང་།



སྐབས་གསུམ་པ། 183
གསོལ་ཟས་ཀྱི་བཞེས་འཕྲོ་ཚུན་ཆད་སློང་མོ་བ་དང་། ཁྱི་དང་བྱེའུ་སོགས་ལ་
སྟེར་བར་མཛད་ཅིང་། དྲན་ཤེས་བག་ཡོད་བརྟན་པོས་སྒོ་གསུམ་མི་དགེ་བའི་
ཕྱོགས་ལ་སྐད་ཅིག་ཀྱང་མི་ཡེང་(གཡེང་) བར་སྡོམ་སེམས་ནར་མར་མཛད།
ཁྱིམ་ལ་བཙོན་རའི་འདུ་ཤེས་ཀྱིས་བྱིས་པ་དག་གི་གསེབ་ཏུ་ནམ་ཡང་མི་འདྲེ་ཞིང་།
སྤྱིར་རབ་ཏུ་བྱུང་བ་དང་ཁྱད་པར་དབེན་དགོན་པའི་དགེ་སློང་གཟིགས་པ་ན་ཐུགས་
ལྷག་པར་དགའ་ཞིང་དེ་དག་དང་འགྲོགས་པ་ལ་སྐྱོ་བ་མི་མཛད་པ་ཞིག་བྱུང་ངོ་།།
དེ་ནས་དགུང་ལོ་བཅུ་གསུམ་ལ་བབས་
ས་པ་ན་དབེན་ས་ཆོས་ཀྱི་ཕོ་བྲང་དུ་
ཕེབས་ཏེ་མཁས་གྲུབ་སངས་རྒྱས་ཡེ་ཤེས་ཀྱི་དྲུང་དུ་རབ་ཏུ་བྱུང་ཞིང་དགེ་ཚུལ་གྱི་
སྡོམ་པ་བཞེས། མཚན་བློ་བཟང་ཆོས་ཀྱི་རྒྱལ་མཚན་དཔལ་བཟང་པོ་ཞེས་གསོལ།
དཔལ་དབེན་ས་སྙན་བརྒྱུད་ཀྱི་མན་ངག་རྣམས་མཁས་གྲུབ་སངས་རྒྱས་ཡེ་ཤེས་ལ་
རིམ་གྱིས་གསན། དེ་དག་གི་ཚེ་རང་གཞན་གྱི་འབྱུང་འགྱུར་མང་པོ་ལུང་སྟོན་པ་དང་།
མདོ་སྔགས་ཀྱི་ཆོས་གང་ལ་ཡང་ཐོགས་པ་མེད་པར་སྔོན་གྱི་དམ་པ་སོ་སོའི་བཞེད་
སྲོལ་དང་བཅས་གསུངས་པ་ན་རྒྱལ་བ་དབེན་ས་པ་ཆེན་པོའི་སྤྲུལ་སྐུ་ཡིན་པར་ཀུན་
ཡིད་ཆེས་ནས། དགེ་འདུན་འདུས་པ་རྒྱ་མཚོའི་དབུས་སུ་སེང་གེའི་ཁྲི་ལ་བཀོད་
དེ། མཁས་གྲུབ་སངས་རྒྱས་ཡེ་ཤེས་ཀྱིས་དབུ་མཛད་དགེ་འདུན་རྣམས་ཀྱིས་
མངའ་གསོལ་ཤིས་བརྗོད་མེ་ཏོག་གཏོར་བ་ན། ནམ་མཁའ་ཤིན་ཏུ་དྭངས་པ་ལ།
མེ་ཏོག་ཁ་དོག་སྣ་ལྔའི་ཆར་བབས། འཆད་རྩོད་རྩོམ་གསུམ་གང་ལ་ཡང་ཐོགས་
པ་མེད་པར་དགུང་ལོ་བཅུ་བཞིའི་དུས་སུ་ལྷ་མོ་དབྱངས་ཅན་མ་ལ་བསྟོད་པ་ལྷའི་
གླུ་དབྱངས་ཞེས་བྱ་བ་ལ་སོགས་པའི་རྩོམ་པ་མང་པོ་གནང་། དེའི་ཚེ་ལམ་རིམ་ཆེ་
ཆུང་གཉིས་ཀ་ཐུགས་ལ་བཟུང་ནས་ཞལ་འདོན་མཛད། དེ་ནས་དགུང་ལོ་བཅུ་དྲུག
ལོན་བའི་དུས་སུ་མགོན་པོ་ཞི་བ་ལྷའི་རྟོགས་བརྗོད་པདྨ་དཀར་པོའི་འཕྲེང་བ་ཞེས་བྱ་



184 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
བ་སྙན་དངགས་ཀྱི་ལམ་ནས་དྲངས་པའི་ཚིག་སྦྱོར་ཕུན་སུམ་ཚོགས་པ་དེ་མཛད་པས་
མཁས་པ་མཐའ་དག་གི་ཡིད་རང་དབང་མེད་པར་གཡོས། རབ་ཏུ་བྱུང་ནས་ཁས་
བླངས་པའི་ཚུལ་ཁྲིམས་མིག་འབྲས་ལྟར་བསྲུངས། དེ་ཡང་མི་ཤེས་པ་ལྟུང་བ་འབྱུང་
བའི་སྒོར་གཟིགས་ནས་རྗེ་དགེ་འདུན་གྲུབ་ཀྱིས་མཛད་པའི་གླེང་འབུམ་ཆེན་མོ་ཐུགས་
ལ་བཟུང་སྟེ་བསླབ་བྱ་ཆེ་ཕྲ་མཐའ་དག་ལ་མཁས་ཤིང་ཕྱག་ལེན་ལ་ཐེབས་པར་མཛད།
མཁས་གྲུབ་སངས་རྒྱས་ཡེ་ཤེས་ལ་རྗེ་ཡབ་སྲས་ནས་བརྒྱུད་པའི་སྙན་བརྒྱུད་ཀྱི་མན་
ངག་ཕལ་མོ་ཆེ་དང་རྒྱ་བོད་ཀྱི་མཁས་གྲུབ་ཚད་ལྡན་དག་གི་གསུང་ཕལ་མོ་ཆེའི་ལུང་
དང་། མི་ཏྲ་བརྒྱ་རྩ། སྣར་ཐང་བརྒྱ་རྩ་སོགས་སྤྱི་བཀའ་དང་ཟུར་བཀའི་རིགས་
དབང་རྗེས་གནང་ཕལ་མོ་ཆེ་ཡོངས་སུ་རྫོགས་པར་གསན། ལྷ་དེ་དང་དེ་དག་གི་བསྙེན་
བསྒྲུབ་ཀྱང་ཕལ་ཆེར་མཛད།།
དེ་ནས་དགུང་ལོ་བཅོ་བརྒྱད་ལ་བབས་པ་ན་ཆོས་གྲྭ་ཆེན་པོ་བཀྲ་ཤིས་ལྷུན་
པོར་ཕེབས་ནས་དཀའ་ཆེན་བཞི་ལ་སྦྱངས་པ་མཐར་ཕྱིན་པར་མཛད་དེ་ཚད་མ་རྣམ་
འགྲེལ་ལ་སྤྱི་སྐྱུར་བཞེས། དེ་ནས་དགུང་ལོ་ཉེར་གཉིས་ལ་བབས་པ་ལྕགས་ཡོས་ལོ་གྲོ་
བཞིན་ཟླ་བའི་ཚེས་གསུམ་ལ་པཎ་ཆེན་དམ་ཆོས་ཡར་འཕེལ་གྱི་དྲུང་དུ་བསྙེན་རྫོགས་
ཀྱི་སྡོམ་པ་བཞེས། དེ་ནས་རིམ་གྱིས་ཆོས་འཁོར་ལྷ་སར་ཕེབས་ནས་ཇོ་ཤཱཀ་རྣམ་
གཉིས་ཀྱི་དྲུང་དུ་སྨོན་ལམ་མང་དུ་མཛད་པ་ན་དག་པའི་གཟིགས་སྣང་མང་དུ་བྱུང་།
དེ་ནས་རི་བོ་དགེ་ལྡན་དུ་ཕེབས་ཏེ་དགའ་ལྡན་ཚོགས་ཆེན་རྒྱུད་སྟོད་སྨད་རྣམས་
ཚོགས་པའི་དབུས་སུ་དཀའ་ཆེན་བཞི་ལ་དམ་བཅའ་མཛད། དེ་ནས་རིམ་གྱིས་གཙང་
ཕྱོགས་སུ་བྱོན་ཏེ་དོན་གཉེར་ཅན་མང་པོར་ཆོས་ཀྱི་བཀའ་དྲིན་མཐའ་ཡས་པ་སྩལ།
མཁས་གྲུབ་སངས་རྒྱས་ཡེ་ཤེས་ཀྱི་གདུང་རྟེན་སོགས་དགོངས་རྫོགས་རྣམས་གྲུབ་
པར་མཛད་དེ། དེ་ནས་ད་ནི་སྐྱེ་བ་འདི་ལ་བལྟོས་པའི་རྣམ་གཡེང་དང་འདྲེས་



སྐབས་གསུམ་པ། 185
པའི་བྱ་བ་བྱེད་དགོས་ཀྱང་དེ་ཙམ་གྱིས་མཇུག་བསྡུས། ཚེ་འདི་དོན་གཉེར་གྱི་མི་
དང་མི་འཕྲད། འཇིག་རྟེན་ཆོས་བརྒྱད་དང་མཚམས་པོ་ཆེ་བཅད་ནས་ཚེ་དང་
སྒྲུབ་པ་མཉམ་པ་ཞིག་བྱའོ་སྙམ་དུ་ཐུགས་དམ་ལ་ཆུ་བོའི་རྒྱུན་བཞིན་བཞུགས་པ་
ན་ཐོ་རངས་ཁ་ཞིག་མནལ་ལམ་དུ་རྗེ་རིན་པོ་ཆེ་ཙོང་ཁ་པ་མདུན་གྱི་ནམ་མཁར་
བྱོན་ནས། རང་དང་གཞན་ལ་ཕན་པའི་ཕྱིར། །ཐོས་པས་ངོམས་པར་མི་བྱ་སྟེ།
།ས་གསུམ་བརྙེས་པའི་སེམས་དཔའ་ཡང༌། །ཐོས་པས་ངོམས་པ་མེད་ལ་ལྟོས།
།ཞེས་གསུངས་ཤིང་ཐུབ་བསྟན་ཡོངས་རྫོགས་ཀྱི་བདག་པོ་མཛད་དགོས་པར་
བསྐུལ་བ་ན། རྗེ་ཐམས་ཅད་མཁྱེན་པའི་བཀའ་བཞིན་དབང་ལུང་མན་ངག་སྔར་
མ་ཐོབ་པ་རྣམས་ལ་གསན་པ་མཛད་ཅིང་ཤིང་རྟ་ཆེན་པོའི་གཞུང་རྣམས་ཕལ་ཆེར་
ཐུགས་ལ་བཟུང་། སྐལ་བ་དང་ལྡན་པ་རྣམས་ལ་ཆོས་ཀྱི་འཁོར་ལོ་རྒྱ་ཆེར་བསྐོར།
ཕལ་ཆེར་དབེན་དགོན་དུ་བཞུགས་ཤིང་བསྟན་འགྲོའི་དོན་རྒྱ་ཆེར་མཛད། དེ་ནས་
དབེན་པ་ལ་ཐུགས་ཤེས་འདོད་ཆེ་ཞིང༌། ད་ལམ་བྱ་བྲལ་གྱི་བརྟུལ་ཞུགས་བླངས་ཏེ་
ཕྱིར་ལྡོག་པ་མེད་པ་སྔོན་གྱི་གྲུབ་ཐོབ་རྣམས་དང་མཚུངས་པ་ཞིག་བྱེད། དེ་ལྟར་བྱེད་
པ་ལ་འདི་ནང་གི་ལྟོ་གོས་ཙམ་ལ་ཡང་འཁྲི་བ་ཆོད་པ་ཞིག་མ་བྱུང་ན་བྱ་བྲལ་གྱི་མིང་
བཏགས་པའི་གཉིས་མེད་སེང་གེར་སོང་ན་མ་ལེགས་སོ་སྙམ་དུ་ཐུགས་ལ་བརྣགས་ཏེ།
བྲག་སྐྱ་རྡོ་རྗེའི་ཕོ་བྲང་དུ་ཕེབས་ནས་རྩ་རླུང་འཁྲུལ་འཁོར་གཏུམ་མོའི་རྣལ་འབྱོར་
སོགས་ལ་བརྩོན་པར་མཛད་པས་སྐུ་ལ་ན་བཟའ་ཆེར་གསོལ་མ་དགོས་པར་བདེ་དྲོད་
ཤིན་ཏུ་རྒྱས་པ་དང་བཅུད་ལེན་གྱི་སྐོར་ལ་གདེང་ཐོབ་པར་མཛད། གནས་དེར་ཉམས་
རྟོགས་འཕེལ་བའི་གསུང་མགུར་ཡང་མང་དུ་གནང་།།
དེ་ནས་དབེན་དགོན་དུ་ཕེབས་ནས་འཁོར་ལོ་གསུམ་གྱི་མཛད་པས་རེལ་ཞིང་
བཞུགས་པ་ན། གངས་ཅན་ཆོས་འཕེལ་གྱི་མཁན་པོར་ཕེབས་དགོས་ཚུལ་སྡེ་པ་ལྷུན་



186 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
རྩེ་བ་མཆོད་ཡོན་ཚང་མས་ནན་གྱིས་ཞུས་ནས་གངས་ཅན་ཆོས་འཕེལ་གྱི་གདན་སར་
ཕེབས་ཏེ། ཚོགས་ཆེན་ལ་ལམ་རིམ་གྱི་ཟབ་བཤད་སོགས་ཆོས་བཀའ་མང་དུ་སྩལ།
ཤབ་ཁུལ་གྱི་སྐྱེ་བོ་སྟོང་ཕྲག་བརྒལ་བ་ལ་ཁྲོ་ཕུ་སྨོན་ལམ་གྱི་རིང་སྐྱེས་རབས་ཆོས་
ཐུན་རེ་གནང་བ་སོགས་ཆོས་དང་། ཟང་ཟིང་གི་ངོས་ནས་ཀྱང་གངས་ཅན་གྱི་
གཙུག་ལག་ཁང་རྙིང་པ་ལེགས་པར་བཅོས་པ་སོགས་ལུགས་གཉིས་ཀའི་སྒོ་ནས་
བཀའ་དྲིན་བླ་ལྷག་ཏུ་མཛད། དེ་ནས་སྲད་དུ་ཕེབས་ཏེ་རྒྱུད་ཆེན་སངས་རྒྱས་རྒྱ་
མཚོ་བའི་
འི་ཞབས་དྲུང་དུ་དབང་ལུང་མན་ངག་མཐའ་ཡས་པ་དང་། ཁྱད་པར་རྗེ་
ཤེས་རབ་སེང་གེ་ནས་བརྒྱུད་པའི་སྙན་བརྒྱུད་ཀྱི་མན་ངག་ཞལ་ཤེས་མང་དུ་གསན།
དེ་ནས་དབེན་དགོན་དུ་ཕེབས་པ་ན། སྔོན་གྱི་ཐུགས་བསྐྱེད་སྨོན་ལམ་དུས་སུ་བབས་
པས་བཀྲ་ཤིས་ལྷུན་པོའི་མཁན་སློབ་དགེ་འདུན་ཚང་མས་མགྲིན་གཅིག་ཏུ་གསོལ་བ་
བཏབ་ནས་བཀྲ་ཤིས་ལྷུན་པོའི་གདན་སར་ཕེབས་ཏེ། དགེ་འདུན་འདུས་པ་རྒྱ་མཚོའི་
དབུས་སུ་མི་འཇིགས་སེང་གེའི་ཁྲི་ལ་ཞབས་སེན་ནོར་བུའི་འོད་འབར་བཀོད་ནས་
ཐུབ་བསྟན་ཡོངས་རྫོགས་ཀྱི་བདག་པོ་མཛད་དོ།།
དེ་ནས་མྱང་སྟོད་ཕྱོགས་ཀྱི་དད་ལྡན་རྣམས་ཀྱིས་གདན་དྲངས། སེར་ཁང་གོང་
དགོན་མ་ལག་དང་བཅས་པ་ཞི་གནས་གྲྭ་ཚང་། ལེགས་གྲུབ་གྲྭ་ཚང་། ལྷ་ཁང་པ།
ནོར་བུ་དགའ་ལྡན་པ་རྣམས་ཀྱིས་སོ་སོའི་དགོན་པར་སྤྱན་དྲངས། བསྙེན་བཀུར་
ཕུན་སུམ་ཚོགས་པས་མཆོད། སྐྱེ་བོ་སྟོང་ཕྲག་མང་པོ་ལ་གང་ལ་གང་འཚམ་གྱི་ཆོས་
ཀྱི་འཁོར་ལོ་བསྐོར། དེ་ནས་དབེན་དགོན་དང་བཀྲ་ཤིས་ལྷུན་པོ་གཉིས་རེ་མོས་སུ་
བཞུགས་ནས་བསྟན་འགྲོའི་དོན་རྒྱ་ཆེར་མཛད། དེ་ནས་མཛེས་བྱེད་ཀྱི་ལོ་བཀྲ་སིས་
ལྷུན་པོའི་ཆོ་འཕྲུལ་སྨོན་ལམ་ཆེན་མོ་གསར་འཛུགས་མཛད། ཕྱོགས་མཐའ་དག་
ནས་དད་ལྡན་གྱི་སྐྱེ་བོ་ཁྲི་ཕྲག་མང་དུ་འདུས་ཏེ་སྨོན་ལམ་འདེབས་པ་སོགས་མཐོ་རིས་



སྐབས་གསུམ་པ། 187
དང་ཐར་པའི་སྒོ་འཕར་(འཕང་)ཕྱེ་བའི་མཛད་སྲོལ་བཟང་པོ་དེ་ཉིད་ད་ལྟའི་བར་
དུ་མ་ཉམས་པར་གོང་འཕེལ་དུ་བཞུགས། ཚུལ་འདི་ལ་ནི་རྗེ་རང་ཉིད་ཀྱི་ཞལ་ནས།
འདི་ནི་ཁོ་བོའི་ཚེ་འདི་ལ་ལྟོས་པའི་རྣམ་ཐར་བཟང་བ་ཞིག་ཡིན་སྙམ་པ་ཡོད་དེ།
དགེ་བའི་བཤེས་གཉེན་པོ་ཏོ་བའི་རྣམ་ཐར་དུ། བོད་ན་དགེ་འདུན་སྟོང་ཕྲག་དུ་མ་
རྣམ་ཐར་གཅིག་ལ་འགོད་ནུས་པའི་དགེ་སློང་ཡོད་ཅེས་དམ་པ་འདི་ཉིད་རྒྱ་གར་དུའང་
གྲགས་ཞེས་འབྱུང་བ་ལྟར། དགེ་འདུན་སྟོང་རྭ་ཅན་བརྒལ་བ་ལོ་གྲངས་དེ་སྙེད་དུ་
ཐམས་ཅད་མཁྱེན་པ་བསྒྲུབ་པ་ལ་རྩེ་གཅིག་ཏུ་ཐུགས་བསྟུན་ནས་འདུན་པ་རྨད་དུ་བྱུང་
བའི་རྣམ་ཐར་ལ་འགོད་པར་བྱས་པའི་ཕྱིར། ཞེས་གསུངས་སོ།།
དེ་ནས་ཐམས་ཅད་མཁྱེན་པ་ཡོན་ཏན་རྒྱ་མཚོས་སྤྱན་དྲངས་ནས་འབྲས་
སྤུངས་སུ་ཕེབས་ཏེ། སྤྲུལ་སྐུ་ཐམས་ཅད་མཁྱེན་པ་ལ་དབང་ལུང་མན་ངག་མཐའ་
ཡས་པ་འབུལ་བར་མཛད། དེ་ནས་བྱང་རྭ་སྒྲེང་དུ་ཕེབས་པ་ན་ཕྱིང་དཀར་བའི་སྟེང་
ནས་འཇའ་སྣ་ལྔ་ཟུག་པ་སོགས་ངོ་མཚར་བའི་ལྟས་བསམ་གྱིས་མི་ཁྱབ་པ་བྱུང་།
རྭ་སྒྲེང་པ་རྣམས་ལ་བཀའ་གདམས་གླེགས་བམ་སོགས་ཆོས་མང་དུ་སྩལ། དེ་ནས་རིམ་
གྱིས་རྒྱལ་དུ་ཕེབས་འདུས་ཚོགས་ལ་ཆོས་དང་ཟང་ཟིང་གི་དགའ་སྟོན་རྒྱ་ཆེར་སྩལ།
ཕྱོགས་དེའི་སྐྱེ་བོ་ཁྲི་ཕྲག་བརྒལ་བ་ལ་ཡིག་དྲུག་གི་ལུང་སྩལ། དེ་ནས་རིམ་གྱིས་གཙང་
དུ་ཕེབས་ཏེ་འཁོར་ལོ་གསུམ་གྱི་སྒོ་ནས་བསྟན་འགྲོའི་དོན་རྒྱ་ཆེར་མཛད། གཞན་ཡང་
ཡུལ་ལྗོངས་སྣ་ཚོགས་སུ་ཞབས་སེན་བཀོད་དེ། དད་ལྡན་བགྲང་བ་ལས་འདས་པ་སྨིན་
ཅིང་གྲོལ་བར་མཛད། མེ་ལུག་ལོ་རྒྱལ་བ་ཡོན་ཏན་རྒྱ་མཚོ་གཙང་དུ་ཕེབས་ནས་ཡབ་
སྲས་གཉིས་ཞལ་འཛོམ་པའི་ཚེ། ནམ་མཁའ་ནས་ལྷ་རྣམས་ཀྱིས་རོལ་མོའི་སྒྲ་བསྒྲགས་
ཤིང་མེ་ཏོག་གི་ཆར་ཕབ། མཆོད་པའི་དངོས་པོ་བསམ་གྱིས་མི་ཁྱབ་པས་མཆོད་པ་
སོགས་སྔོན་དུས་ཇོ་བོ་རྗེ་ཡབ་སྲས་གཉིས་ལ་ཇི་ལྟར་བྱུང་བ་དེ་བཞིན་དུ་བྱུང་ངོ་།།



188 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
དེ་ནས་ཤངས་མདོ་རི་བོ་དགེ་འཕེལ་གྱི་གྲྭ་སློབ་སྦྱིན་བདག་དང་བཅས་པས་
གསོལ་བ་བཏབ་ནས། ཀུན་མཁྱེན་ཤེས་རབ་དཔལ་བཟང་གི་གདན་སར་ཕེབས་ཏེ་དགེ་
འཕེལ་ཚོགས་ཆེན་ལ་ཆོས་ཀྱི་བཀའ་དྲིན་མང་དུ་སྩལ། དེ་ནས་ཞི་བའི་ལོ་ངོ་མཚར་
བའི་མཚན་ལྟས་སོགས་ཀྱིས་བསྐུལ་ནས། བཀྲ་ཤིས་ལྷུན་པོའི་རྒྱུད་པ་གྲྭ་ཚང་གསར་
འཛུགས་མཛད་དེ། འགྲེལ་པ་བཞི་སྦྲགས་སོགས་རྗེ་ཡབ་སྲས་ཀྱི་སྔགས་ཀྱི་མན་ངག་
རྣམས་རྒྱ་ཆེར་སྤེལ།།
དེ་ནས་ལྷོ་ཕྱོགས་ཀྱི་སྐྱེ་བོ་རྣམས་ཀྱིས་གསོལ་བ་བཏབ་པ་ལ་བརྟེན་ནས་ལྷོ་
མོན་ཕྱོགས་སུ་ཕེབས་ཏེ། ཁམ་བུ་སྟག་ལུང་དུ་དབང་རྗེས་གནང་མང་དུ་གནང་།
དེ་ནས་རིམ་གྱིས་སྤ་གྲོ་ཐིམ་བུ། དར་དཀར་གྱི་བར་དུ་ཕེབས་ནས། རིས་མེད་པའི་
སྐྱེ་བོ་མང་པོ་མཐོ་རིས་དང་ཐར་པའི་ལམ་ལ་བཀོད་ནས་སྨིན་ཅིང་གྲོལ་བར་མཛད།
ཚུལ་འདི་ལ་ནི་རྗེ་རང་ཉིད་ཀྱི་ཞལ་ནས། སྤྱིར་ལྷ་མོན་དེ་རང་རང་གི་གྲུབ་མཐའ།
བླ་མ་སོ་སོའི་ཕྱོགས་འཛིན་གཞན་ལས་ཆེ་ཡང་། ངེད་རང་ལ་ནི་རང་ངོས་ནས་ཀྱང་
ཆགས་སྡང་ངན་པ་ལ་བརྟེན་པའི་གྲུབ་མཐའི་ཕྱོགས་འཛིན་མེད་པའི་འབྲས་བུ་ཡིན་
ནམ། ཐམས་ཅད་ཀྱིས་བསྙེན་བཀུར་འབུལ་བ་ཞབས་ཏོག་ཚད་མེད་པ་བྱུང་ཞིང་།
བདག་ཉིད་ཀྱིས་ཀྱང་དགེ་འདུན་གྱི་སྡེ་རྣམས་སུ་ཟང་ཟིང་གི་སྒོ་ནས་མང་འགྱེད་
བཟང་པོ་དང་། ཆོས་ཕྱོགས་ངོས་ནས་དཔལ་གསང་བ་འདུས་པ་དང་། འཇིགས་
བྱེད་ལ་སོགས་པའི་དབང་དང་། ཟབ་ཁྲིད་དུ་མ་དང་། ཡི་དམ་ཆོས་སྐྱོང་མང་པོའི་
རྗེས་གནང་སོགས་འདོད་ཆོས་ཀྱིས་རེ་བ་བསྐངས་ཤིང་། མི་ཁྲོམ་སྟོང་ཕྲག་མང་པོ་
ཚོགས་པ་རྣམས་ལ་ལས་འབྲས་ཀྱི་རྣམ་གཞག་གཙོ་བོར་བྱས་པའི་ཚེ་དབང་དང་།
ཡིག་དྲུག་གི་ལུང་ཕོག་ནས་དགེ་བའི་དམ་བཅའ་ཆེད་དུ་བསྐུལ་བས་བསྙེན་གནས་ཀྱི་
དམ་བཅའ་ལེན་མི་བརྒྱ་ཕྲག་དུ་མ་དང་། བཟང་སྤྱོད། བྱམས་སྨོན། ལྟུང་བཤགས།



སྐབས་གསུམ་པ། 189
སྒྲོལ་མ། ཤེར་སྙིང་། སྐྱབས་འགྲོ། རང་གང་མོས་ཀྱི་བླ་མའི་གསོལ་འདེབས།
མ་ཎི་དུང་ནས་བཟུང་ཉིན་རེར་ཉེར་གཅིག་རེ་ཡན། སྲོག་གཅོད་སྤོང་བ། ཉལ་ཕྱག་
ལངས་ཕྱག །དུས་ཀྱང་རབ་རྣམས་ཀྱིས་ཇི་སྲིད་འཚོའི་བར། ཐ་མས་ལོ་གཅིག་གི་
བར་དུ་དམ་བཅའ་ལེན་མི་བསམ་གྱིས་མི་ཁྱབ་པ་བྱུང་བས་ཁོ་བོ་ཅག་གང་དུ་སོང་བའི་
ཡུལ་དེ་དང་དེར་དམ་བཅའི་རྒྱུན་སྐྱོང་བས་དགེ་བའི་ལམ་གསལ་བར་བྱས་སོ།།
ཁྱད་པར་དགུང་ཝང་ལ་བརྟེན་པའི་མི་བརྒྱ་སྟོང་མང་པོ་གསོད་རེས་བྱེད་ཅིང་
རང་རང་གི་བླ་མ་རྣམས་ཀྱིས་ཀྱང་མ་འདོམས་པའི་རྩ་བ་མི་ཤ་ལེན་པར་ཆས་པ་མང་
པོ་ལ། དངོས་པོའི་སྦྱིན་པ་སྔོན་དུ་འགྲོ་བས་འཕྲེང་བ་སྤྱི་བོར་བཞག་སྟེ་མི་ཤ་ལེན་
པའི་དམ་ཚིག་ལ་བཞག་ནས་སྡིག་པའི་རྩ་བ་བཅད་པས་དེང་སང་གི་བར་དུ་ཡང་བདེ་
འཇམ་ལ་གནས་པ་ཡིན། དེ་ལྟ་བུའི་ཚུལ་གྱིས་བསྟན་པ་དང་སེམས་ཅན་ལ་ཕན་པ་
རྒྱ་ཆེན་པོ་བྱུང་། ཞེས་གསུང་ངོ་།།
དེ་ནས་ཐམས་ཅད་མཁྱེན་པ་ཡོན་ཏན་རྒྱ་མཚོ་གློ་བུར་གྱི་རྐྱེན་གྱིས་ཞིང་
གཤེགས་ནས་དགོངས་རྫོགས་དང་། ལྷ་ས་སྨོན་ལམ་ཆེན་མོའི་ཚོགས་དབུ་སོགས་
ལ་དབུས་ཕྱོགས་སུ་ཕེབས། དེ་ནས་སེར་འབྲས་གཉིས་ཀའི་དགེ་འདུན་ལས་
བྱེད་ཚང་མས་གསོལ་བ་བཏབ་ནས་སེར་འབྲས་གཉིས་ཀའི་མཁན་པོ་མཛད་དེ།
རེ་ཞིག་འབྲས་སྤུངས་སུ་བཅད་རྒྱར་བཞུགས། དེ་ནས་སྟོད་མངའ་རིས་ཕྱོགས་
སུ་བྱོན་ནས་སྐྱེ་འགྲོ་མང་པོའི་དོན་མཛད་ཅིང་། ལྷག་པར་གུ་གེ་རྒྱལ་པོ་
འཁོར་དང་བཅས་པས་སྤྱན་དྲངས་ནས་རིམ་གྱིས་མཚོ་མ་ཕམ་དུ་ཕེབས་པ་ན།
མ་ཕམ་མཚོ་འགྲམ་དུ་སྐུ་ཁྲུས་མཛད་ཅིང་། མཚོ་ནང་ནས་རྡེའུ་སྙིམ་པ་གང་
བཞེས་པ་ན་ཐམས་ཅད་ལྷ་སྐུ་རང་བྱོན་གྱི་རྣམ་པར་བྱུང་བ་དང་། གངས་རིའི་
མདུན་དུ་ཕེབས་པ་ན་གངས་རིའི་རྩེ་ནས་འཇའ་ཚོན་ཁ་དོག་སྣ་ལྔ་རྒྱལ་མཚན་དང་།



190 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
བ་དན་དང་། གདུགས་ལྟ་བུ་དང་། དར་བརྐྱངས་པ་འདྲ་བ་དཔག་ཏུ་མེད་པ་བྱུང་སྟེ།
རྗེ་བློ་བཟང་ཆོས་ཀྱི་རྒྱལ་མཚན་གང་དུ་ཕེབས་པའི་ཕྱོགས་དེར་སྣེ་ཟུག་ནས་འགྲོ་བ་
སོགས་ངོ་མཚར་བའི་ལྟས་བསམ་གྱིས་མི་ཁྱབ་པ་བྱུང་། དེ་ནས་གུ་གེ་མཐོ་ལྡིང་དུ་
ཕེབས་པ་ན་ལྷ་རྣམས་ཀྱིས་མེ་ཏོག་གི་ཆར་ཕབ། མཐོ་ལྡིང་གསེར་ཁྲིའི་སྟེང་ནས་
ཆོས་འཁོར་མང་དུ་བསྐོར། དེ་ནས་གངས་སྐོར་ལ་བྱོན་ནས་གངས་རིའི་མདུན་དུ་
སྐྱེ་བོ་ཁྲི་ཕྲག་བརྒལ་བར་ཚེ་དབང་མཛད་སྐབས། གངས་རིའི་མདོག་བཻཌཱུརྱ་འདྲ་བ་
ལ་གཟུགས་བརྙན་སྣ་ཚོགས་འཆར་བ་སོགས་ངོ་མཚར་ཤིན་ཏུ་ཆེ་བ་གཟིགས་ཤིང་།
གནས་དེར་རྣལ་འབྱོར་དབང་ཕྱུག་མི་ལ་རས་པས་ཞལ་དངོས་སུ་བསྟན་ནས་རྡོ་རྗེའི་
མགུར་དྲུག་གསུངས་པ་སོགས་གསང་བའི་རྣམ་ཐར་མཐའ་ཡས་སོ།།
བར་སྐབས་སུ་རྗེ་རིན་པོ་ཆེའི་བསྟན་པ་ལ་ལོག་པར་འཁུ་བ་མང་པོས་སེར་
འབྲས་གཉིས་ཀ་འཇོམས་སུ་ཉེ་བར་ཐུག་པ་ན། རྗེ་འདི་ཉིད་ཀྱིས་སྐུ་དང་སྲོག་
ལའང་མ་གཟིགས་པར་དཀའ་བ་དུ་མའི་སྒོ་ནས་སེར་འབྲས་གཉིས་ཀྱི་སྲོག་བཟུང་
སྟེ་མི་འཇིགས་པར་མཛད་པས་ན། རྗེ་བླ་མའི་བསྟན་པ་ལ་རྗེ་བླ་མ་རང་ཉིད་
དང་མཚུངས་པར་བཀའ་དྲིན་འཁོར་ཟླ་མེད་པ་ཡིན་ནོ། །དེ་སྐབས་གཙང་དབུས་
ཐམས་ཅད་དུ་རྗེ་བླ་མའི་བསྟན་པ་ལ་ལོག་པར་འཁུ་བའི་གནོད་པ་མང་དུ་བྱུང་ཡང་།
རྗེ་བཙུན་བླ་མ་འདི་ཉིད་འབའ་ཞིག་གི་བཀའ་དྲིན་གྱིས་སུས་ཀྱང་གནོད་པར་མ་ནུས་
པར། སླར་ཡང་འཕྲིན་ལས་ཇེ་རྒྱས་སུ་གྱུར་ཏེ། ཤར་ཕྱོགས་རྒྱ་མཚོའི་མཐའ་ལ་
ཐུག་གི་བར་རྗེ་བླ་མའི་ལུགས་བཟང་གིས་ཁྱབ་པ་ནི་རྗེ་བཙུན་བླ་མ་འདི་ཉིད་འབའ་
ཞིག་གི་བཀའ་དྲིན་ཡིན་ནོ།།
དེ་ནས་རི་བོ་དགེ་ལྡན་གྱི་གདན་སར་ཕེབས་དགོས་ཚུལ་ཆེ་གཉན་དུ་མས་ཞུས་
ཀྱང་རེ་ཞིག་ཞལ་གྱིས་མ་བཞེས། སླར་ཡང་དགའ་ལྡན་སྤྱི་སྒེར་ཚང་མས་རྗེ་བླ་མའི་



སྐབས་གསུམ་པ། 191
སྐུ་གདུང་རིན་པོ་ཆེ་ཐིགས་པས་ཆུད་འཛའ་བར་ཉེ་བ་འདི་ལ་གཟིགས་ནས་དགའ་
ལྡན་དུ་ཅིས་ཀྱང་ཕེབས་དགོས་ཚུལ་ཞུས་པ་ན། ཞལ་གྱིས་བཞེས་ནས་དགའ་ལྡན་
བྱང་རྩེར་ཕེབས། གསེར་ཁྲིའི་སྟེང་ནས་ཚོགས་ཆེན་ལ་བླ་མའི་རྣལ་འབྱོར་དང་།
ཆུ་འགོའི་བཞུགས་ཁྲིའི་སྟེང་ནས་ལམ་རིམ་ཆེན་མོའི་བཤད་ལུང་གི་དབུ་ཚུགས་
པ་སོགས་རྗེ་བླ་མའི་བསྟན་པ་རྒྱས་པའི་རྟེན་འབྲེལ་སྒོ་ཀུན་ནས་བསྒྲིག་པར་མཛད།
དེ་ནས་རིམ་གྱིས་དགའ་ལྡན་སྐུ་གདུང་རིན་པོ་ཆེའི་དབུ་ཐོག་ཏུ་གསེར་ཟངས་ཀྱི་རྒྱ་
ཕིབས་བྱ་འདབ་དང་བཅས་པ་གསར་བཟོས་མཛད་པ་རྣམ་པར་རྒྱལ་བའི་ཁང་བཟང་
ཉིན་བྱེད་འབུམ་གྱི་འོད་ཀྱིས་བྱུགས་པ་ལྟ་བུ་འགྲན་ཟླ་མེད་པ་ལེགས་པར་གྲུབ་སྟེ་རབ་
ཏུ་གནས་པ་རྒྱས་པར་མཛད།།
དེ་བཞིན་དུ་བོད་འབངས་སྐྱེ་འགྲོ་ཡོངས་ཀྱི་ཕན་བདེའི་རྩ་ལག་ཇོ་ཞལ་རྣམ་
གཉིས་ཞེས་ཡོངས་སུ་གྲགས་པ་ཐུགས་རྗེ་ཆེན་པོ་རང་བྱུང་ལྔ་ལྡན་གྱི་དབུ་ཐོག་བརྒྱ་
ཕིབས་ཤིན་ཏུ་རྙིང་ཞིང་། ཐོག་ཀྱང་གྲུམ་ནས་ཤིན་ཏུ་ཉེན་ཆེ་བ་ཆེ་གཉན་སུས་ཀྱང་
བཅོས་མ་ནུས་པར་ལུས་པ་ན། རྗེ་འདི་ཉིད་ཀྱིས་གངས་ཅན་སྐྱེ་འགྲོ་ཡོངས་ལ་ཐུགས་
བརྩེ་བས་དགོངས་ཏེ། ཐུགས་རྗེ་ཆེན་པོའི་དབུ་ཐོག་ཏུ་གསེར་ཕུབ་ལེགས་པར་བསྒྲུབས།
ཐམས་ཅད་མཁྱེན་པ་ཡོན་ཏན་རྒྱ་མཚོའི་སྤྲུལ་སྐུ་ཕེབས་སུ་ཉེ་བ་ན། རྗེ་བླ་མའི་བསྟན་
པ་ལ་ལོག་པར་འཁུ་བ་མང་པོས་ཕྱོགས་མཐའ་དག་ནས་གནོད་པ་བརྩམས་ནས་སུས་
ཀྱང་ངོས་འཛིན་དཀའ་བར་གྱུར་པ་ན་རྗེ་བཙུན་བླ་མ་འདི་ཉིད་འབའ་ཞིག་གིས་ཐབས་
མཁས་ཀྱི་མཛད་པ་དང་། དཀའ་བ་དུ་མའི་སྒོ་ནས་འཕྱོང་རྒྱས་ནས་སྤྲུལ་སྐུ་ངོས་ཟིན་
ཏེ་འབྲས་སྤུངས་སུ་གདན་དྲངས། དགེ་ཚུལ་གྱི་སྡོམ་པ་ཕུལ་ཏེ་ཐམས་ཅད་མཁྱེན་
པ་ངག་དབང་བློ་བཟང་རྒྱ་མཚོ་ཞེས་མཚན་གསོལ། ཡི་དམ་རྡོ་རྗེ་འཇིགས་བྱེད་ཀྱི་
དབང་དང་། ཚེ་དབང་། དབེན་ས་བཀའ་འབུམ་སོགས་ཟབ་ཆོས་མཐའ་ཡས་པ་ཕུལ།



192 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
སྐུ་ན་མཐོར་ཕེབས་ཀྱང་བསྟན་པ་འབའ་ཞིག་ལ་དགོངས་པའི་ཐུགས་ཀྱིས་དབྱར་
གཙང་དུ་ཕེབས་ཏེ་བཀྲ་ཤིས་ལྷུན་པོ་སོགས་གཙང་ཕྱོགས་ཀྱི་ཆོས་སྡེ་རྣམས་བསྐྱངས།
དགུན་དབུས་སུ་ཕེབས་ཏེ་སྤྲུལ་སྐུ་ཐམས་ཅད་མཁྱེན་པ་ལ་ཆོས་འབུལ་བ་དང༌།
ལྷ་ས་སྨོན་ལམ་ཆེན་མོའི་ཚོགས་དབུ་མཛད་པ་སོགས་བསྟན་པ་རིན་པོ་ཆེའི་སྲོག་ཤིང་
འཛིན་པར་མཛད་དོ།།
རྒྱུ་མཚན་དེ་དག་ལས་ན་སྤྱིར་གངས་ཅན་པ་ཡོངས་ལ་བཀའ་དྲིན་གྱིས་ཁྱབ་
པར་མཛད་ཅིང་། སྒོས་སུ་ཞྭ་སེར་རིང་ལུགས་འཛིན་པ་རྣམས་ལ་བཀའ་དྲིན་
འཁོར་ཐབས་མེད་པ་ཡིན་པས། རྗེ་བློ་བཟང་རྒྱལ་བའི་བསྟན་པ་ལ། །མགོན་དེ་དང་
དབྱེར་མེད་ཐམས་ཅད་མཁྱེན། །རྗེ་བཙུན་བློ་བཟང་ཆོས་རྒྱན་ལ་གསོལ་བ་འདེབས།
།ཞེས་པ་སྔགས་པ་དོན་དང་མཐུན་པ་ཡིན་ནོ། །དེ་ནས་སྐུ་ན་མཐོར་ཕེབས་པ་ན་བཀྲ་
ཤིས་ལྷུན་པོའི་གཟིམས་ཁང་རྒྱལ་མཚན་མཐོན་པོ་ཉིད་དུ་བརྟན་ཆགས་སུ་བཞུགས་
ནས་ཕྱོགས་མཐའ་དག་ནས་འདུས་པའི་དད་ལྡན་རྣམས་ལ་དབང་ལུང་མན་ངག་ནར་
མར་སྩལ་ཞིང་གསེར་དངུལ་སྲང་སྟོང་ཕྲག་མང་པོ་གར་བླུག་ཏུ་བྱས་པའི་སྐུ་རྟེན་མང་
དུ་བཞེངས་པ་དང་། རྒྱལ་བའི་བཀའ་འགྱུར་རོ་ཅོག་ཐམས་ཅད་མཐིང་ཤོག་ལ་གསེར་
གྱིས་འདྲི་བར་མཛད་པ་དང་
། རྒྱ་ནག་གོང་མ་ཆེན་མོ་དང་། སྦྱོར་ཕྱིད་ཀྱི་རྒྱལ་པོ་དང་།
ཨ་རོད་ཀྱི་རྒྱལ་པོ་སོགས་སྟོབས་ཀྱི་འཁོར་ལོས་བསྒྱུར་བ་མཐའ་དག་གིས་ཞབས་ཀྱི་
རྡུལ་སྤྱི་བོའི་གཙུག་ཏུ་ལེན་ཅིང་བཀའ་ལས་ནམ་ཡང་མི་འདའ་བ་དང་། ཚངས་པ་
དུང་ཐོད་ཅན་སོགས་མི་མ་ཡིན་མཐུ་ཆེན་རྣམས་ཀྱིས་ཀྱང་ཞབས་ཀྱི་རྡུལ་ལ་སྤྱི་བོས་
གཏུག་ཅིང་། རྡོ་རྗེའི་བཀའ་ལས་ནམ་ཡང་འདའ་བར་མི་ནུས་པ་སོགས་ངོ་མཚར་ཡ་
མཚན་ཆེ་བའི་མཛད་པའི་ཚུལ་མཐའ་ཡས་ཀྱང་འདིར་མཐའ་དག་བྲི་བར་མ་ནུས་སོ།
།དེ་ལྟར་རྣམ་པར་ཐར་པ་རྒྱ་མཚོ་ལྟ་བུ་ལས ས་འདིར་ནི་སྐྲ་རྩེས་བླངས་པའི་ཆུ་ཐིགས་



སྐབས་གསུམ་པ། 193
ཙམ་ཞིག་བཀོད་པ་ཡིན་གྱི། མཐའ་དག་པ་རྒྱལ་བ་ཉག་གཅིག་གི་སྤྱོད་ཡུལ་དུ་ཟད།
གདུལ་བྱ་ཐུན་མོང་བའི་སྣང་ངོ་དང་བསྟུན་པའི་མཛད་པ་རགས་རིམ་ཙམ་ནི་རྗེ་རང་
ཉིད་ཀྱིས་མཛད་པའི་རྣམ་ཐར་ཆེན་མོ་ལས་ཤེས་པར་བྱའོ། རྗེ་བཙུན་བློ་བཟང་ཆོས་
ཀྱི་རྒྱལ་མཚན་དཔལ་བཟང་པོ་དེ་ཉིད་ཀྱིས་ཐུགས་སྲས་དམ་པ་རྡོ་རྗེ་འཛིན་པ་དཀོན་
མཆོག་རྒྱལ་མཚན་ལ་གནང་ངོ༌།།
༈ རྡོ་རྗེ་འཛིན་པ་དཀོན་མཆོག་རྒྱལ་མཚན་ཞེས་བྱ་བའི་དམ་པ་དེ་ནི་
ལྷུན་གྲུབ་སྒང་ཆེན་ནས་ཀྱི་སྲས་སུ་སྐུ་འཁྲུངས། སྐུ་གཞོན་ནུའི་དུས་ནས་བཀྲ་
ཤིས་ལྷུན་པོར་བྱོན། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱིས་སྤྱན་གྱི་འབྲས་
བུ་ལྟར་བསྐྱངས་ཤིང་། དཀའ་ཆེན་བཞི་ལ་སྦྱངས་པ་མཐར་ཕྱིན་པར་མཛད།
རྗེ་བཙུན་བློ་བཟང་ཆོས་ཀྱི་རྒྱལ་མཚན་བསམ་སྦྱོར་གཉིས་ཀྱི་སྒོ་ནས་ཚུལ་བཞིན་
དུ་བསྟེན་ཏེ། དཔལ་དབེན་ས་སྙན་བརྒྱུད་ཀྱི་མན་ངག་རྣམས་རྫོགས་པར་གསན།
དེ་ནས་ཚེ་འདིའི་འཁྲི་བ་བཅད་དེ། དབེན་དགོན་དུ་སྒྲུབ་པ་ལ་རྩེ་གཅིག་ཏུ་བཞུགས་
པས་ཉམས་རྟོགས་དཔག་མེད་འཁྲུངས། དེ་ནས་པཎ་ཆེན་ཐམས་ཅད་མཁྱེན་པའི་
བཀས་སྔགས་ཁང་གི་གདན་སར་ཕེབས་དགོས་བྱུང་བ་ན། སླར་ཡང་པཎ་ཆེན་
ཐམས་ཅད་མཁྱེན་པ་ལ་དོགས་པ་མཐའ་དག་ཞུས་ནས་མཐའ་ཆོད་པར་མཛད་
དེ་རྗེ་བདག་ཉིད་ཆེན་པོའི་དགོངས་པའི་གནད་ལ་མི་འཁྲུལ་བའི་གདེང་རྙེད་པ་ན།
མདོ་སྔགས་ཡོངས་སུ་རྫོགས་པའི་དགེ་བའི་བཤེས་གཉེན་རྣམས་ལ་འགྲེལ་པ་བཞི་
སྦྲགས་སོགས་སྔགས་ཀྱི་ཆོས་མང་
ང་དུ་གནང་བས་རྡོ་རྗེ་འཛིན་པ་ཞེས་མཚན་ཡོངས་
སུ་གྲགས། པཎ་ཆེན་ཐམས་ཅད་མཁྱེན་པའི་མདོ་སྔགས་ཀྱི་མན་ངག་རྣམས་རྒྱ་
ཆེར་སྤེལ་ཞིང་། ལྷག་པར་རྒྱུད་སྡེ་བཞིའི་དབང་རྗེས་གནང་གི་སྐོར་རྣམས་དར་
ཆ་ཆེ་བར་བྱུང་ངོ་།།
ht
སླ



194 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
གྱི་
དེ་ནས་སྐུ་ན་མཐོར་ཕེབས་པ་ན་ཤངས་མཁའ་སྤྱོད་དུ་བཞུགས། དེ་ནས་བཀྲ་
ཤིས་ལྷུན་པོར་གདན་དྲངས་ཏེ། མཆོག་གི་སྤྲུལ་པའི་སྐུ་རྗེ་བཙུན་བློ་བཟང་ཡེ་ཤེས་
དཔལ་བཟང་པོ་ལ་བྱང་ཆུབ་ལམ་གྱི་རིམ་པའི་དམར་ཁྲིད། གསང་བདེ་འཇིགས་
གསུམ་གྱི་དབང་དང་ཁྲིད་སོགས་སྙན་བརྒྱུད་ཀྱི་མན་ངག་གཙོ་ཆེ་བ་རྣམས་ཕུལ།
ཕྱི་རབས་ཀྱི་གདུལ་བྱའི་དོན་དུ་བཀའ་གདམས་བློ་སྦྱོང་གི་ཁྲིད་ཡིག་རྩ་ཚིག་ལྟ་བུར་
བསྒྲིགས་པ་རྨད་དུ་བྱུང་བ་ཞིག་དང་། དགའ་ལྡན་ཕྱག་རྒྱ་ཆེན་པོའི་སྔོན་འགྲོའི་ཁྲིད་
ཆེན་བཞིར་གྲགས་པའི་མན་ངག་ཞལ་ཤེས་སོགས་རྗེ་བློ་བཟང་ཆོས་ཀྱི་རྒྱལ་མཚན་
་གསུང་ཟིན་བྲིས་སུ་བཏབ་པའི་
་ལེགས་བཤད་ཀྱི་རྩོམ་པའང་མང་དུ་མཛད་དེ།
ཕྱི་ནང་གི་རྟགས་ངོ་མཚར་ཅན་མང་པོ་དང་བཅས་མཁའ་སྤྱོད་དུ་གཤེགས་སོ།
།རྡོ་རྗེ་འཛིན་པ་ཆེན་པོ་དེ་ཉིད་ལ་བདག་ཅག་གི་དཔལ་ལྡན་བླ་མ་དམ་པ་སྣང་བ་
མཐའ་ཡས་ངུར་སྨྲིག་གར་གྱི་རྣམ་པར་རོལ་པ་རྗེ་བཙུན་བློ་བཟང་ཡེ་ཤེས་དཔལ་
བཟང་པོ་དེ་ཉིད་ཀྱིས་གསན་ནོ།།
༈ རྗེ་བཙུན་བློ་བཟང་ཡེ་ཤེས་དཔལ་བཟང་པོ་དེ་ཉིད་ནི་དམ་པ་མང་པོ་རྒྱུད་
མར་འཁྲུངས་པའི་ཡུལ་ཐོབ་རྒྱལ་བྲུལ་ཚང་དུ། ཡབ་ཞབས་དྲུང་བསོད་ནམས་དབང་
དྲག་དང་། ཡུམ་ཚེ་བརྟན་བུ་ཁྲིད་གཉིས་ཀྱི་སྲས་སུ་ཆུ་ཡོས་ཟླ་བ་བདུན་པའི་ཚེས་
བཅོ་ལྔའི་ཟླ་བ་ཤར་བ་དང་དུས་མཉམ་དུ་སྐུ་བལྟམས། དེའི་ཚེ་ནམ་མཁའ་ལ་
འཇའ་ཟུག་པ་དང་། དཀར་ཕྱོགས་ཀྱི་ལྷ་རྣམས་ཀྱིས་ཤིས་པ་བརྗོད་པ་སོགས་ལྟས་
བསམ་གྱིས་མི་ཁྱབ་པ་བྱུང་ཞིང༌། མཚན་བསོད་ནམས་བསྟན་པའི་རྒྱལ་མཚན་
ཞེས་བཏགས། དེའི་ཚེ་ཡབ་ཡུམ་གཉིས་ལ་དངོས་དང་མནལ་ལམ་ཅི་རིགས་པར་
གཟིམས་ཁང་རྒྱལ་མཚན་མཐོན་པོ་ནས་བླ་མ་སྐུ་ན་མཐོ་བ་དབུ་སྐྲ་དཀར་པོར་
སོང་བ་ཞིག་ཕེབས་ནས་ཞལ་ཏ་གནང་བ་སོགས་ལྟས་ངོ་མཚར་བ་མང་དུ་བྱུང༌།



སྐབས་གསུམ་པ། 195
པ་
སྐུ་འཁྲུངས་ནས་རིང་པོར་མ་ལོན་པར་བླ་མ་ཞེས་བརྗོད་པ་སོགས་གསུང་ངག་བྱེ་
བའི་ཚུལ་བསྟན། དེ་ཡང་འཁྲུངས་ནས་བདུན་ཕྲག་གཅིག་གཉིས་ལས་མ་སོང་
བར་གསུང་ངག་གནང་ཞིང་མཛད་སྤྱོད་ཀྱང་གཞན་དང་མི་འདྲ་བ་ཐ་མལ་པའི་བློ་
འི་ཡུལ་ལས་འདས་པ་ཞིག་བྱུང་ནས་ཀུན་ངོ་མཚར་དུ་འཛིན་ཅིང་། དེ་ཡང་རྗེ་
བཙུན་བློ་བཟང་ཆོས་ཀྱི་རྒྱལ་མཚན་ཞིང་བརྗེ་ཁར་གསོལ་དཔོན་བློ་བཟང་བསྟན་
འཛིན་ལ་སྐུ་སྐྱེ་ཕྱི་མ་བྲུལ་ཚང་དུ་འབྱོན་པ་དོན་གྱིས་ལུང་བསྟན་མཛད་ཅིང་།
བསྲུང་མདུད་གཉིས་གསུམ་ཞིག་ཀྱང་བཟོ་བར་མཛད་ནས། དེའི་ཚེ་ཞབས་འབྲིང་
པ་སུ་ལའང་མ་གནང་བར། སླར་སྤྲུལ་པའི་སྐུ་ཕེབས་འཕྲལ་འབུལ་དགོས་རྒྱུར་
གསོལ་དཔོན་བློ་བཟང་བསྟན་འཛིན་ལ་འདི་ན་ཡོད་པའི་བརྡ་ཞིག་མཛད་ནས་
བཞུགས་འབོལ་གྱི་སྲུབ་ཅིག་ཏུ་འཇུག་པར་མཛད་པ་སོགས་ཆེས་གསལ་བར་
ལུང་བསྟན་མཛད་པ་དང་། གཞན་ཡང་སྐྱེས་བུ་དམ་པ་མང་པོའི་མཚན་ལྟས་
ལུང་བསྟན་སོགས་ཆེས་གསལ་བར་བྱུང་བ་བཅས་ཁྲུམས་ཟླ་བའི་ཚེས་གཅིག་གི་
ཉིན་བླ་བྲང་རྒྱལ་མཚན་མཐོན་པོ་ནས་དར་དཀར་བཀྲ་ཤིས་རྟགས་བརྒྱད་མ་དང༌།
དངུལ་དཀར་གྱི་མཎྜལ་བཅས་འབུལ་བའི་མི་ཆེད་མངགས་ཕེབས་ཏེ་སྤྲུལ་པའི་སྐུ་
ངོས་འཛིན་མཛད། སྐུ་འཁྲུངས་མ་ཐག་ཏུ་སོང་གཤིས་ཕྱི་ཆར་དུ་གསང་རྒྱའི་ངོས་
ཁྲུས་ཆོག་པ་དགེ་སློང་རྣམ་པར་དག་པ་ཞིག་དང་། རྗེ་གོང་མའི་ཞབས་འབྲིང་པ་
ཞིག་ཀྱང་ཞབས་ཕྱིར་ཆེད་མངགས་འཇོག་པར་མཛད།།
དེ་ནས་གོང་དུ་བརྗོད་ཟིན་པ་ལྟར་རྗེ་བློ་བཟང་ཆོས་ཀྱི་རྒྱལ་མཚན་ཉིད་ཀྱིས་
ཆེད་མངགས་འཇོག་པར་མཛད་པའི་བསྲུང་མདུད་དང་། དམ་རྫས་ཁྱད་པར་ཅན་
རྣམས་ཕུལ་བ་ན་དགྱེས་ཉམས་ཤིན་ཏུ་ཆེ་བར་མཛད། དེ་ནས་མཐུན་པའི་དངོས་པོ་
དག་གིས་བསྐྱེད་བསྲིངས་ཏེ་རྫིང་ནང་གི་པདྨ་བཞིན་དུ་སྐུ་སྐྱེད་ཤིན་ཏུ་ཆེ་བར་བྱུང་བན།



196 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
དགུང་ལོ་གསུམ་པ་ཤིང་མོ་སྦྲུལ་གྱི་ལོ་གསང་ཐབས་ཀྱི་སྒོ་ནས་བཀྲ་ཤིས་ལྷུན་པོར་
གདན་དྲངས། དེའི་ཚེ་དཔལ་ལྡན་ལྷ་མོ་དང་། ཇོ་བོ་ཕྱིང་དཀར་བ་སོགས་ཀྱིས་རྟགས་
ངོ་མཚར་བ་མང་དུ་བསྟན། རེ་ཞིག་གཟིམས་ཁང་རྒྱལ་མཚན་མཐོན་པོར་བཞུགས།
དེའི་ཚེ་རྗེ་འདི་ཉིད་གཟིམས་ཆུང་ཡིད་དགའ་ཆོས་འཛིན་དུ་ཕེབས་པ་ནས་བཟུངས་
ཉིན་གསུམ་གྱི་བར་ནམ་མཁའ་ཤིན་ཏུ་དྭངས་པ་ལ་འཇའ་འོད་ཀྱི་གུར་དང་། མེ་ཏོག་
གི་ཆར་བབས་པ་སྐྱེ་བོ་ཀུན་གྱི་མཐུན་སྣང་དུ་བྱུང་། རེ་ཞིག་བཞུགས་ནས་སླར་ཡང་
གསང་ཐབས་ཀྱིས་བྲུལ་ཚང་ཉིད་དུ་ཕེབས།།
དགུང་ལོ་གསུམ་ལོན་པ་ནས་དམིགས་བརྩེ་མ་ལ་ཞལ་འདོན་ནར་མར་མཛད།
དེ་ལྟར་སྤྲུལ་པའི་སྐུ་འཁྲུལ་མེད་ངོས་ཟིན་ཡང་། ཕྱི་ཆར་དུ་སྐྱེ་བོ་དམངས་རྣམས་
ཡིད་ཆེས་ཕྱིར་དོགས་གནས་སྣ་ཚོགས་ཡོང་ཚུལ་སོ་སོར་དོགས་དཔྱོད་དང་།
ལྷག་པར་བྲུལ་ཚད་དུ་སྤྲུལ་སྐུ་ཆོས་དབྱིངས་རྒྱ་མཚོ་སོགས་རྗེ་གོང་མའི་ཞབས་
འབྲིང་པ་མང་དུ་ཕེབས་ནས་རྗེ་གོང་མའི་ཐུགས་དམ་རྟེན་སྣ་ཚོགས་དང་། སྐུའི་ཉེར་
སྤྱད་འདྲ་མིན་སྣ་ཚོགས་གཟིགས་ཕུལ་བ་ན། སོ་སོར་ངོས་འཛིན་ཚམ་ཚོམ་མེད་པར་
མཛད་ཅིང་ལྷག་པར་མཁས་གྲུབ་སངས་རྒྱས་ཡེ་ཤེས་ཀྱི་སྐུ་ཐང་དེ་སྐུ་མདུན་དུ་བཀྲམ་
པ་ན་འདི་རྒྱབ་ཏུ་འགྲེམ་རྒྱུ་ཡིན་གསུང་ཞིང་། སྤྱན་གཟིགས་ལུགས་ཚུན་ཆད་རྗེ་གོང་
མ་ཇི་ལྟར་མཛད་པ་ལྟར་མཛད་པས་ཀུན་ཡིད་ཆེས་ནས། རྒྱལ་དབང་ཐམས་ཅད་
མཁྱེན་པ་ཆེན་པོ་ནས་ཀྱང་སྤྲུལ་པའི་སྐུ་འཁྲུལ་མེད་ཡིན་གཤིས་འཕྲལ་དུ་གདན་འདྲེན་
དགོས་ཚུལ་ཕེབས་པ་བཞིན། དགུང་ལོ་ལྔ་ལ་ཕེབས་པ་མེ་ལུག་ཟླ་བ་བཅུ་པའི་ཚེས་བཅུ་
བདུན་གྱི་ཉིན་དགེ་འདུན་འདུས་པ་རྒྱ་མཚོས་དབུས་སྐྱ་སེར་བགྲང་བ་ལས་འདས་པས་
སེར་འཕྲེང་དང་བཅས་ཆོས་གྲྭ་ཆེན་པོ་བཀྲ་ཤིས་ལྷུན་པོ་དཔལ་གྱི་བདེ་ཆེན་ཕྱོགས་
ཐམས་ཅད་ལས་རྣམ་པར་རྒྱལ་བའི་གཟིམས་ཁང་རྒྱལ་མཚན་མཐོན་པོར་ཕེབས།



སྐབས་གསུམ་པ། 197
དེ་ནས་རྒྱལ་དབང་ལྔ་པ་ཆེན་པོའི་སྐུ་ཚབ་སོགས་ཆེ་གཉན་མང་པོ་དང་བཅས་རྗེ་བཙུན་
བློ་བཟང་ཆོས་ཀྱི་རྒྱལ་མཚན་དཔལ་བཟང་པོའི་གདན་སར་མངའ་གསོལ་མཛད།
མཚན་རྗེ་བཙུན་བློ་བཟང་ཡེ་ཤེས་དཔལ་བཟང་པོ་ཞེས་གསོལ།།
དེ་ནས་སློབ་དཔོན་རིན་པོ་ཆེ་བློ་བཟང་བསྟན་འཛིན་ཡོངས་འཛིན་དུ་བསྟེན་
ནས་གསན་སྦྱོང་གི་ཚུལ་བཞེས་མཛད། དེ་ནས་དགུང་ལོ་བརྒྱད་དུ་ཕེབས་པ་ལྕགས་
ཕོ་ཁྱིའི་ལོ་དབུས་ཕྱོགས་སུ་ཕེབས་ནས། རྒྱལ་བ་ཐམས་ཅད་མཁྱེན་པ་ཆེན་པོ་ངག་
དབང་བློ་བཟང་རྒྱ་མཚོའི་ཞབས་དྲུང་དུ་ཚིགས་སྔ་མ་དགེ་ཚུལ་གྱི་སྡོམ་པ་བཞེས།
གཞན་ཡང་ཡི་དམ་རྡོ་རྗེ་འཇིགས་བྱེད་ཀྱི་དབང་སོགས་ཆོས་བཀའ་མང་དུ་གསན་
ནས་རིམ་གྱིས་བཀྲ་ཤིས་ལྷུན་པོར་ཕེབས་ནས་གསན་སྦྱོང་ལ་འགྲུས་པར་མཛད།
དེ་ནས་དགུང་ལོ་དགུའི་དུས་ཡི་དམ་རྡོ་རྗེ་འཇིགས་བྱེད་ཀྱི་གཟིགས་སྣང་སོགས་དག་
པའི་མཚན་མ་མང་དུ་བྱུང་ཡང་བུམ་ནང་གི་མར་མེ་བཞིན་མི་མངོན་པར་མཛད། དེ་
ནས་དགུང་ལོ་བཅུ་ལ་བབས་པ་ན་ཚད་མ་རྣམ་འགྲེལ་གྱི་རིགས་གཞུང་ལ་གསན་སྦྱོང་
གི་དབུ་ཚུགས། དེའི་ཚེ་མཚན་མོ་ཞིག་མནལ་ལམ་དུ་མདོ་སྡེ་དཀོན་མཆོག་བརྩེགས་
པ་ཡོངས་སུ་རྫོགས་པ་ཞིག་ཐུགས་ལ་བཟུང་ནས་ལྗགས་སྐྱོར་མཛད་པ་ཞིག་བྱུང་ཞེས་
རྗེ་ཉིད་ཀྱི་ཞལ་ནས་གསུང་བས་ཆེས་དཔག་པར་དཀའ་བའི་རྣམ་པར་ཐར་པའོ།།
དེ་ནས་རྡོ་རྗེ་འཛིན་པ་དཀོན་མཆོག་རྒྱལ་མཚན་ལ་བྱང་ཆུབ་ལམ་རིམ་ཆེན་
མོའི་ལུང་ནས་དབུ་བཙུགས་ཆོས་བཀའ་མང་དུ་གསན་ཅིང་། ཁྱད་པར་བྱང་ཆུབ་
ལམ་གྱི་རིམ་པའི་དམར་ཁྲིད་ཐམས་ཅད་མཁྱེན་པར་བགྲོད་པའི་བདེ་ལམ་དང་།
གསང་བདེ་འཇིགས་གསུམ་གྱི་དབང་ལུང་ཁྲིད་རྣམས་དང་། དགའ་ལྡན་ཕྱག་རྒྱ་
ཆེན་པོའི་ཟབ་ཁྲིད་སོགས་སྙན་བརྒྱུད་ཀྱི་མན་ངག་ཕལ་མོ་ཆེ་བུམ་པ་གང་བྱོའི་ཚུལ་དུ་
གསན། དེ་ནས་འཇམ་དབྱངས་དགེ་འདུན་བློ་བཟང་པའི་ཡིག་ཆའི་སྟེང་ནས་ཚད་མ་



198 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
རྣམ་འགྲེལ་གྱི་སྤྱི་དོན་མཐའ་གཅོད་རྣམས་ཐུགས་ལ་བཟུང་། དེ་ནས་རྗེ་དགེ་འདུན་
གྲུབ་ཀྱིས་མཛད་པའི་སྤྱི་དོན་རིགས་པའི་རྒྱན་ཡོངས་རྫོགས་ཐུགས་ལ་བཟུང་ཞིང་།
རྒྱལ་ཚབ་ཐམས་ཅད་མཁྱེན་པས་མཛད་པའི་རྣམ་བཤད་ཐར་ལམ་གསལ་བྱེད།
རྗེ་དགེ་འདུན་གྲུབ་ཀྱིས་མཛད་པའི་རྣམ་འགྲེལ་གྱི་ཊིཀཱ། རྗེ་སྨོན་ལམ་དཔལ་བས་
མཛད་པའི་རྣམ་འགྲེལ་གྱི་ཊིཀཱ། ཊིཀ་ཆེན་རིགས་པའི་རྒྱ་མཚོ་སོགས་གཞུང་
ཆེན་མོ་རྣམས་གུང་བསྒྲིགས་ཏེ་རྣམ་འགྲེལ་ལ་གསན་སྦྱང་མཐིལ་ཕྱིན་པར་མཛད།
དེ་ནས་རྗེ་བཙུན་རིན་པོ་ཆེའི་དབུ་མ་དང་། གཞན་ཡང་དབུ་མའི་ཡིག་ཆ་ཁུངས་བཙུན་
པ་མང་དུ་ཐུགས་ལ་བཟུང་སྟེ་དབུ་མའི་གསན་སྦྱོང་མཛད་པ་སོགས་གཞུང་ཆེན་མོ་
རྣམས་ལ་གསན་སྦྱོང་མཐིལ་ཕྱིན་པར་མཛད།།
དེ་ནས་དགུང་ལོ་བཅུ་བདུན་ལ་བབས་པ་ན་རྒྱལ་དབང་ལྔ་པ་ཆེན་པོར་ཆོས་
གསན་ཕྱིར་དབུས་ཕྱོགས་སུ་ཆིབས་ཁ་བསྐྱོད་ནས་དབང་ལུང་མན་ངག་མཐའ་
དག་བུམ་པ་གང་བྱོའི་ཚུལ་དུ་དགོས་ཞེས་སྡེ་སྲིད་རིན་པོ་ཆེ་བརྒྱུད་ནས་ནན་གྱིས་
ཞུ་བར་མཛད་ཀྱང་། ད་ལམ་ཚད་པ་ཁ་སེལ་ཙམ་ལས་ཆོས་བཀའ་མང་པོ་འབུལ་
མི་ཐུབ། སླར་ཐུགས་རྫོགས་བཞེས་སྐབས་འབུལ་གསུང་བའི་བཀའ་ཕེབས་པར།
སླར་ཡང་དགོངས་དཔྱད་ཀྱིས་དབང་ལུང་མན་ངག་གང་མང་གནང་དགོས་ཚུལ་
ཞུས་པར་སྨན་བླ་བདེ་གཤེགས་བརྒྱད་ཀྱི་རྗེས་གནང་སོགས་ཆོས་བཀའ་མང་དུ་
གསན་ནོ། །དེ་ནས་གཙང་དུ་ཆིབས་བསྐྱོད་གནང་ཁར་རྒྱལ་དབང་ཐམས་ཅད་
མཁྱེན་པ་ཆེན་པོས་གཟིམས་ཆུང་ཁམས་གསུམ་རྣམ་རྒྱལ་དུ་རྗེ་འདི་ཉིད་ལ་
གསོལ་སྟོན་རྒྱས་པའི་ཐོག །རྗེ་བདག་ཉིད་ཆེན་པོའི་ཐུགས་དམ་རྟེན་བདག་ཅག་
གི་སྟོན་པའི་སྐུ་བརྙན་འཕགས་ཡུལ་ལི་མ་ངོ་མཚར་ཅན་ཞིག་ཕྱག་ཏུ་གཏད་ནས།
མཉམ་མེད་བུ་རམ་ཤིང་པའི་མདོ་སྔགས་ཀྱི་བསྟན་པ་སྤྱི་དང་། ཁྱད་པར་ཁམས་
ད



སྐབས་གསུམ་པ། 199
གསུམ་འགྲོ་བའི་བླ་མ་ཙོང་ཁ་པ་ཆེན་པོའི་བསྟན་པ་དྲི་མ་མེད་པ་འདིའི་བདག་པོ་
མཛོད་ཅིག་ཅེས་བསྟན་པའི་བདག་པོ་མངའ་གསོལ། དེ་ལྟར་རྗེ་རྒྱལ་བ་གཉིས་
པའི་བསྟན་པ་འཛིན་པ་ལ་ཐོས་བསམ་སྒོམ་གསུམ་འཆད་རྩོད་རྩོམ་གསུམ་སོགས་
བསྟན་པའི་བྱ་བ་མཛད་ཚུལ་འདི་ལྟར་དགོས་ཞེས་ཞལ་ཏ་ཆེ་ཕྲ་མཐའ་དག་ཞིབ་
པར་གནང་ངོ༌། །དེ་ནས་ཇོ་ཤཱཀ་རྣམ་གཉིས་ལ་མཆོད་འབུལ། རྗེ་རྒྱལ་བ་གཉིས་
པའི་བསྟན་པ་རྒྱས་པའི་བདེན་ཚིག་སྨོན་ལམ་སོགས་རྒྱས་པར་མཛད།།
དེ་ནས་གཙང་དུ་ཆིབས་བསྐྱོད་གནང་རྒྱུའི་སྔ་དྲོ་གཟིམས་ཆུང་ཉི་འོད་དུ་
མཁན་ཆེན་རྒྱལ་བའི་དབང་པོར་མཇལ་ཕྱག་ཐུགས་དམ་བཀའ་བསྒོ་སོགས་ཞུ་
བར་མཛད་ནས་བསྟན་པ་སྤྱི་དང་བྱེ་བྲག་རྗེ་རྒྱལ་བ་གཉིས་པའི་བསྟན་པའི་དཔལ་
དུ་ཞབས་པད་བསྐལ་བརྒྱར་བརྟན་དགོས་ཚུལ་སོགས་ཐུགས་ལ་བརྣགས་པའི་དོན་
མཐའ་དག་མཐིལ་ཕྱིན་ཞུ་བར་མཛད། མཁན་ཆེན་རྒྱལ་བའི་དབང་པོས་ཀྱང་།
རྗེ་འདི་ཉིད་ལ་བསྟན་པ་ལ་བྱ་བ་རྒྱ་ཆེར་མཛད་དགོས་ཚུལ་ཕས་བུ་ལ་སློབ་པ་ལྟར་
ནན་ཆགས་སུ་མཛད་ཅིང་ཡབ་སྲས་ཕན་ཚུན་འབྲལ་མི་ཕོད་པའི་ཐུགས་ཤིན་ཏུ་
འཕྲེང་བའི་རྣམ་པར་གྱུར་པ་ན། དེར་འཁོད་པའི་ཞབས་འབྲིང་པ་ཚང་མའང་འདི་
ལྟ་བུའི་རྒྱལ་བ་ཡབ་སྲས་གཉིས་ཀྱི་མཛད་པ་བླ་ན་མེད་པ་ངོ་མཚར་ཞེས་ཐམས་ཅད་
སྤྱན་ཆབ་འབྱིན་པ་ཞིག་བྱུང་སྟེ། ད་ནི་ཡབ་སྲས་གཉིས་སླར་སྐུ་ཚེ་འདིར་མི་མཇལ་
བར་སོ་སོ་ནས་ཐུགས་ཀྱིས་དགོངས་པར་མངོན་ནོ།།
དེ་ནས་རིམ་གྱིས་བཀྲ་ཤིས་ལྷུན་པོར་ཕེབས་ནས་གཞུང་ཆེན་མོའི་གསན་སྦྱོང་
ལ་འགྲུས་པར་མཛད། ཡོངས་འཛིན་བསོད་ནམས་གྲགས་པ་དང་། རྡོ་རྗེ་འཛིན་
པ་བློ་བཟང་དོན་གྲུབ་པ་སོགས་ལ་མདོ་རྒྱུད་དགོངས་འགྲེལ་དང་བཅས་པ་མཐའ་
ཡས་པའི་ལུང་དང་། དབང་རྗེས་གནང་སོགས་ཆོས་བཀའ་མཐའ་ཡས་པ་གསན།



200 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ཁྱད་པར་རྡོ་རྗེ་འཛིན་པ་དཀོན་མཆོག་རྒྱལ་མཚན་ལ་རྗེ་བློ་བཟང་ཆོས་ཀྱི་རྒྱལ་མཚན་
གྱི་མན་ངག་རྣམས་ཞིབ་པར་གསན་ཅིང་ཕྱག་ལེན་ལ་ཐེབས་པར་མཛད།།
དེ་ནས་དགུང་ལོ་ཉེར་གཉིས་ལ་བབས་པ་ན་དགུན་ཟླ་འབྲིང་པོའི་ཡར་ཚེས་
བརྒྱད་ཀྱི་ཉིན་རྡོ་རྗེ་འཛིན་པ་དཀོན་མཆོག་རྒྱལ་མཚན་དཔལ་བཟང་པོས་མཁན་
སློབ་ཟུང་འབྲེལ་མཛད་དེ་བསྙེན་རྫོགས་ཀྱི་སྡོམ་པ་བཞེས། དེ་ནས་འདུལ་བའི་
བཅས་མཚམས་ཚུལ་བཞིན་བསྲུང་བ་ཡོན་ཏན་ཀུན་གྱི་གཞི་མར་དགོངས་ཤིང་།
བསླབ་བྱ་ཆེ་ཕྲ་མཐའ་དག་མ་ཤེས་པར་བཅས་པ་ཆུང་ཆུང་བསྲུང་བློ་བྱས་ཀྱང་འདུལ་
བའི་བཅས་མཚམས་ཤིན་ཏུ་རྒྱ་ཆེ་ཞིང་། མི་ཤེས་པ་ལྟུང་བ་འབྱུང་བའི་རྒྱུ་ཡིན་པར་
གཟིགས་ནས་འདུལ་བ་མདོ་རྩ་བ་ཡོངས་རྫོགས་ཐུགས་ལ་བཟུང་། གཞན་ཡང་འདུལ་
བའི་བསླབ་བྱ་ཆེན་མོ། སྤྱན་སྔ་བློ་གྲོས་རྒྱལ་མཚན་གྱིས་མཛད་པའི་དགེ་སློང་གི་
བསླབ་བྱ། འདུལ་ཊིཀ་རིན་ཆེན་འཕྲེང་བ་ནས་ལྟུང་བ་སྡེ་ལྔའི་སྐོར་བཅས་ལེགས་པར་
ཐུགས་ལ་བཟུང་ཞིང་། དཀའ་གནས་རྣམས་མཁན་ཆེན་རྡོ་རྗེ་འཛིན་པ་ཆེན་པོ་དང་།
ཡོངས་འཛིན་བསོད་ནམས་གྲགས་པ་སོགས་ལ་ཞིབ་ཏུ་རྩད་བཅད་དེ་བསླབ་བྱ་ཆེ་ཕྲ་
མཐའ་དག་ཕྱག་ལེན་དང་བཅས་པ་ཐུགས་ལ་ཤིན་ཏུ་ངེས་པར་མཛད། ཇི་ལྟར་ངེས་
པ་བཞིན་དུ་འདུལ་བའི་བཅས་མཚམས་མཐའ་དག་ཕྱག་ལེན་ལ་ཐེབས་པར་མཛད་དེ།
ཉེས་ལྟུང་ཕྲ་མོ་ཞིག་གིས་ཀྱང་མ་གོས་པར་མཛད་ཅིང་། བརྒྱ་ལ་ཅུང་ཟད་གོས་པའི་
ཚུལ་བྱུང་ན་འཕྲལ་འཕྲལ་དུ་བཤགས་སྡོམ་གྱིས་དག་པར་མཛད་དོ།།
དེ་ཡང་བླ་གོས་ཐང་གོས་སོགས་འདུལ་བ་ནས་ཇི་ལྟར་གསུངས་པ་ལས་ཚད་
ལྷག་པ་མི་བཞེས་ཤིང་འཁོར་གསུམ་ཁེབས་ཙམ་རེ་བཞེས་པ་དང་། བཞེས་ཚུལ་
ཡང་འདུལ་བ་ནས་ཇི་ལྟར་གསུངས་པ་ལྟར་སྟོད་གཡོགས་སྨད་གཡོགས་ཟླུམ་པོར་
བགོ་བ་ལས་གཞན་དུ་འདུལ་བ་དང་འགལ་བ་གང་བྱུང་གཏན་ནས་མི་མཛད་པར།



སྐབས་གསུམ་པ། 201
ན་བཟའ་བཞེས་ཚུལ་ཚུན་ཆད་ཤིན་ཏུ་དང་བ་འདྲེན་པ་འཕགས་པ་ཉེ་བར་འཁོར་
སླར་བྱོན་པ་ལྟ་བུ་ཞིག་ཡོད་པ་ནི། བདག་ཅག་སྐུ་དངོས་ཀྱི་གདུལ་བྱ་ཐམས་ཅད་
ཀྱིས་མཐུན་སྣང་དུ་གྲུབ་པ་ཡིན་ནོ། །མདོར་ན་མཁས་པས་བཙུན་པ་མ་བཅོམ་ཞིང་།
བཙུན་པས་མཁས་པ་མ་བཅོམ་པར་མཁས་བཙུན་བཟང་གསུམ་གཅིག་གྲོགས་
སུ་གཅིག་འགྲོ་བ་ཞེས་པ་དེ་བདག་ཅག་གི་དཔལ་ལྡན་བླ་མ་དམ་པ་འདི་ཡིན་ཏེ།
ངེས་དོན་དུ་ནི་སངས་རྒྱས་སྣང་བ་མཐའ་ཡས་ཉིད་ཡིན་པས་སྨོས་ཅི་འཚལ། ཐུན་
མོང་གདུལ་བྱའི་སྣང་ངོ་དང་བསྟུན་ན་ཡང་། མདོ་སྔགས་ཀྱི་གཞུང་ལུགས་ཐམས་
ཅད་ལ་མཁྱེན་པ་ཐོགས་པ་མེད་ཅིང་། འཆད་རྩོད་རྩོམ་གསུམ་ལ་མངའ་བརྙེས་ཀྱང་
མཁས་པའི་སྙེམས་པ་དང་འཕྱར་གཡེང་གི་རྣམ་པ་སྐད་ཅིག་ཀྱང་མི་མངའ་བར་རྟག་ཏུ་
སྒོ་གསུམ་དྲན་ཤེས་བག་ཡོད་བརྟན་པོས་ལེགས་པར་བསྡམས་ནས་ཞི་ཞིང་དུལ་བ་དང་།
དམན་ཆ་འཛིན་པ་གཙོ་བོར་མཛད་ཅིང་། བདག་པས་གཞན་གཅེས་པའི་བྱང་ཆུབ་
ཀྱི་སེམས་བཟང་པོས་རིས་སུ་མ་ཆད་པའི་སྐྱེ་འགྲོ་ཡོངས་ལ་ཕན་པ་བསྒྲུབ་པ་ཉིད་ལྷུར་
མཛད་དེ། དེ་ཡང་རྒྱ་ནག་གོང་མ་ཆེན་པོས་རྒྱའི་ཡུལ་དུ་གདན་འདྲེན་པའི་ཕོ་ཉ་བ་ལོ་
མང་པོའི་བར་དུ་ཡང་དང་ཡང་དུ་མངགས་ཤིང་། གཞུང་ས་མཆོད་ཡོན་དང་བཅས་
ཡང་དངཡང་དུ་གསོལ་བ་བཏབ་ཀྱང་། ཁོ་བོ་ལ་ལུང་རྟོགས་ཀྱི་ཡོན་ཏན་གང་ཡང
མེད་པས་གོང་མ་ཆེན་པོའི་རྒྱལ་ཁབ་ཏུ་ཕྱིན་ཀྱང་རང་ཉིད་ངལ་བ་ལས་དགོས་པ་མེད་
ས་ནས་འབྱོན་དུ་མ་བཞེད། དེ་བཞིན་དུ་གངས་ཅན་གྱི་ལྗོངས་འདིར་ཡང་དུས་
ཀྱི་འཕོ་འགྱུར་མང་དུ་བྱུང་བས་རྒྱལ་པོ་འགའ་ཞིག་གིས་རྗེ་ཉིད་ལ་བཀུར་བཟོས་ཤིན་
ཏུ་ཆེ་བར་བྱས་ཀྱང་། དེའི་ཡ་བཏེག་ནས་ཆེ་རློམ་རྣམ་པ་ཀུན་ནས་མི་མཛད།།
འགའ་ཞིག་གིས་ལོག་པར་འཁུ་བའི་བསམ་སྦྱོར་ཅི་བྱས་ཀྱང་འཁོན་དུ་བཟུང་བ་
རྣམ་པ་ཀུན་ནས་མི་མཛད་པར། ཐུབ་པའི་དབང་པོས་ལྷ་བྱིན་དང་སྒྲ་གཅན་འཛིན་ལ་



202 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ཉེ་རིང་མེད་པར་མཛད་པ་ཇི་ལྟ་བ་བཞིན་དུ་སུ་ལ་ཡང་ཉེ་རིང་མེད་པར་རྗེ་རྒྱལ་བ་
གཉིས་པའི་བསྟན་པའི་སྲོག་ཤིང་བཟུང་སྟེ་རི་གཙུགས་པ་བཞིན་དུ་བཞུགས་པས་སླར་
འཕྲིན་ལས་ཇེ་རྒྱས་སུ་སོང་སྟེ། འཛམ་གླིང་ཡངས་པའི་རྒྱལ་ཁམས་མཐའ་དག་གིས་
ཞབས་རྡུལ་སྤྱི་བོས་ལེན་ཅིང་། མཁོ་དགུའི་ལོངས་སྤྱོད་ཐམས་ཅད་རྒྱ་མཚོ་ཆེན་པོར་
ཆུ་ཕྲན་འབབ་པ་བཞིན་དུ་གྱུར་ཏོ།།
དེ་ཡང་། རྗེ་ཉིད་ཀྱི་ཞལ་ནས། རྙེད་བཀུར་སྙན་གྲགས་དོན་གཉེར་ཆགས་སྡང་
གིས། །རང་གཞན་གྲུབ་མཐའི་ཕྱོགས་འཛིན་བློ་སྤངས་ནས། །སྒོ་གསུམ་མི་དགེ་
བཅུ་ཡིས་མ་གོས་པར། །བཀའ་གདམས་གོང་མའི་རིང་ལུགས་ལེགས་པར་བསྐྱངས།
།གཞོན་ནུ་ཉིད་ནས་ཡང་དག་བླངས་བའི་ཁྲིམས། །ཉམས་མེད་བསྲུངས་མཐུས་རིས་
མེད་སྐྱེ་བོ་ཀུན། །ཆུ་གཏེར་ཆེན་པོར་ཆུ་ཕྲན་ཀུན་འདུ་བཞིན། །དང་པའི་བ་སྤུ་གཡོ་
བཞིན་འདུ་བར་གྱུར། །ཚུལ་དེར་བརྟགས་པས་དཀར་ནག་ལས་ཀྱི་འབྲས། །མི་
སླུར་ངེས་རྙེད་བརྩོན་པའི་ཤུགས་བསྐྱེད་ནས། །སྒོ་གསུམ་དགེ་བ་གོང་དུ་སྤེལ་བ་ལ།
།སྤྲོ་དགའ་ཡར་ངོའི་ཟླ་བཞིན་ལྷག་པར་འཕེལ། །སྤྱན་རས་གཟིགས་དབང་སྤྲུལ་པའི་
སྐུ་མཆོག་ལ། །སྡོམ་པར་རིམ་ཕུལ་རྡོ་རྗེ་འཇིགས་བྱེད་ཀྱི། །དཀྱིལ་འཁོར་ཆེན་པོར་
བཅུག་ནས་དབང་བསྐུར་ཏེ། །གངས་ཅན་འགྲོ་བའི་མགོན་པོར་མངའ་གསོལ་བགྱིས།
།ཆོས་སྤྱོད་དང་པོའི་ལུགས་འཛིན་བཟོ་རིག་དག །བསྡུས་ནས་འབྲི་ཞིང་པར་དུ་བརྐོ་བ་
དང་། །བླ་མ་མཆོག་གསུམ་རིས་མེད་འདུས་ཚོགས་ལ། །དངོས་དང་ཡིད་སྤྲུལ་མཆོད་
པས་རྟག་ཏུ་མཆོད། །ཆོས་དང་ཟང་ཟིང་འདོད་པའི་སྐྱེ་དགུ་ལ། །ཅི་འདོད་དེ་དང་དེ་
ཡིས་ཚིམ་པར་བྱས། །ཞི་དུལ་ཐུགས་བརྩེར་ལྡན་པའི་བཤེས་གཉེན་མཆོག །བསྟེན་ནས་
མདོ་རྒྱུད་གཞུང་ལུགས་མཐའ་དག་མཉན། །རྒྱུ་ཡོན་སྦྱར་ནས་གསུང་རབ་ཀློག་པ་དང་
།
།རང་གའང་བཀླགས་ཏེ་ཚིག་དོན་བློ་ལ་བླངས། །བློ་སྟོབས་བསྐྱེད་ནས་མངོན་དང་མི་



སྐབས་གསུམ་པ། 203
མངོན་པའི། །དྲིན་ཅན་ཕ་མར་དམ་པའི་ཆོས་ཀྱང་བཤད། །ཆེད་གཉེར་དད་འདུས་
སྐྱེ་བོའི་དོན་བསྒྲུབ་ལས། །རྣམ་གཡེང་ཀུན་བོར་ཕལ་ཆེར་ཟླ་མེད་བསྡད། །ཁ་ཏོན་
དེ་དོན་སེམས་དང་སྒོམ་པ་ཡི། །ཆོས་སྤྱོད་རྣམ་བཅུའི་རྒྱུན་བཟང་ཆག་མེད་བསྐྱངས།
།འདི་དག་ལས་བྱུང་རྣམ་དཀར་དགེ་བའི་མཐུས། །མྱུར་དུ་རྫོགས་པའི་བྱང་ཆུབ་ཐོབ་
པ་དང་། འགྲོ་ཀུན་སྒྲོལ་ལ་ནམ་ཡང་མི་ཞུམ་པ། །ཀུན་བཟང་འཇམ་པའི་དབྱངས་དང་
མཚུངས་པར་སྨོན། །ཞེས་ཉམས་མགུར་མཛད་པ་ལྟར་རོ།།
དེ་ནས་གངས་ཅན་གྱི་ལྗོངས་འདིར་དུས་ཁྱོམ་( ཁོམ་) ཤིན་ཏུ་ཆེ་བས་སྐྱེ་བོ་
ཕལ་མོ་ཆེ་སྡུག་བསྔལ་གྱི་མཚོར་ལྷུང་ཞིང་ལྷག་པར་རྒྱལ་པོ་ལྷ་བཟང་དང་། སྡེ་
སྲིད་རིན་པོ་ཆེ་འཁྲུགས་པས་བོད་ཁམས་ཤིན་ཏུ་མི་བདེ་བ་ཐུགས་ཀྱིས་མ་བཟོད་ནས།
སྐུ་གཅོང་ཚུལ་ཆེ་ཡང་ཉིད་ཀྱི་སྐུ་དང་སྲོག་ལ་མི་གཟིགས་པར། བོད་འབངས་ཀྱི་སྐྱེ་
བོ་རྣམས་བདེ་བར་གནས་པ་ཞིག་བྱུང་ན་ཅི་མ་རུང་སྙམ་དུ་ཐུགས་ལ་བརྣགས་ནས་
ཤས་རྩོལ་གྱིས་དབུས་ཕྱོགས་སུ་ཕེབས་ཀྱང་། ཤུ་གུ་ལར་ཕེབས་པའི་ཚེ་གཞུངས་
ནས་རེ་ཞིག་ཕྱིར་འཐེན་གནང་དགོས་ཚུལ་གྱི་བཀའ་ཤོག་གནང་བས་ཕེབས་ཐབས་
མ་བྱུང་བར་བྱང་ཐང་དུ་རེ་ཞིག་བཞུགས་དགོས་བྱུང་། དེ་བར་ལ་སྡེ་སྲིད་རིན་པོ་ཆེ་
སྐུ་ཚེའི་འདུ་བྱེད་སྟོངས་པས། སླར་ཤས་རྩོལ་གྱིས་ཕེབས་ཀྱང་མཛད་ཐབས་མ་བྱུང་།
དེའི་ཚེ་སྐྱེ་བོ་མང་པོ་སྡུག་བསྔལ་གྱིས་ཉམ་ཐག་སྟེ། འགའ་ཞིག་ནི་སྡུག་བསྔལ་གྱི་
སྡུག་བསྔལ་བཟོད་གླགས་མེད་པས་གདུངས། འགའ་ཞིག་ནི་སྡུག་བསྔལ་གྱི་རྒྱུ་ལ་
རྔམ་བཞིན་དུ་འཇུག་པ་དག་གཟིགས་པས་ཐུགས་ཡིད་ཤིན་ཏུ་འབྱུང་སྟེ་ཉམས་མགུར
མཛད་པ་ནི།།
༈ ན་མོ་ལོ་ཀེ་ཤྭ་རཱ་ཡ། ཕ་གངས་རིའི་མགོན་པོ་སྤྱན་རས་གཟིགས། །དྲིན་
འཁོར་མེད་བློ་བཟང་རྒྱ་མཚོའི་སྡེ། །མགོན་ཁྱོད་ཀྱིས་གདུལ་བའི་ཞིང་འདི་ན།



204 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ར་
།དུས་འགྱུར་བའི་ངང་ཚུལ་འདི་འདྲ་སྣང་། །སྤྱིར་དེང་སང་མི་རྣམས་དམུ་རྒོད་ཅིང་།
།སྒོས་ལོག་སྤྱོད་ངན་པ་དར་དུས་འདིར། །རྗེ་བུ་རམ་ཤིང་བསྟན་བདག་གཏད་ནས།
།ཕ་ཁྱོད་ཉིད་རང་ཞིའི་བདེར་གཟིམས་སམ། །མ་འགྲོ་བ་དུཁས་གཟིར་སྐབས་
འདིར། །རྗེ་ཁྱོད་ཀྱི་ཐུགས་རྗེས་མི་སྐྱོབ་ན། །བོད་གངས་ཅན་ཡོངས་ཀྱི་མགོན་པོ་ཞེས།
།མཚན་གྲགས་པས་ཁྱབ་ལ་དགོས་པ་ཅི། །འོན་གྱུར་ཀྱང་སྐྱོན་བྲལ་ཡོན་ཏན་གཏེར།
།མགོན་ཁྱོད་ཀྱི་འཕྲིན་ལས་བསམ་མི་ཁྱབ། །དུས་སྙིགས་མའི་ལོག་སྤྱོད་ངང་ཚུལ་
ལ། །བདག་སྐྱོ་བས་གདུང་ཡུས་ཙམ་དུ་ཟད། །བོད་གངས་ཅན་ལྗོངས་གནས་འགྲོ་
བ་ཀུན། །ཉོན་མེ་འོད་ཞེན་པའི་ཕྱེ་མ་ལེབ། །དུས་དང་པོ་བསྲུང་དུས་མ་ཐུབ་ན།
།མཐར་མེ་དོང་ལྷུང་ནས་ཅི་བྱར་ཡོང་། །རྗེ་རྒྱལ་བས་བདེ་བའི་ཐབས་བསྟན་པ།
།དུས་དང་པོ་ཉིད་ནས་མི་སྤྱོད་ན། །ལས་ངན་པའི་འབྲས་བུ་རང་སྨིན་དུས། །རྗེ་
སངས་རྒྱས་ཀྱིས་ཀྱང་སྐྱོབ་པར་དཀའ། །ཡུལ་ཁ་བ་ཅན་གྱི་ལྗོངས་འདི་ན། །རང་
ཆེ་བར་རློམ་ཞིང་ཀུན་གྱིས་བཀུར། །མཐར་དབང་མེད་གཤེགས་ཚུལ་འདིར་ལྟོས་ལ།
།ཀུན་དམན་ཆ་བཟུང་ལ་གནོད་སེམས་སྤོངས། །ནོར་ལོངས་སྤྱོད་འདོད་དགུའི་གཏེར་
ལྡན་ཡང་། །མཐར་ཏིལ་འབྲུ་ཙམ་དང་རང་ལུས་ཀྱང་། །བདག་བྱ་བའི་དབང་མེད་
ཚུལ་ལྟོས་ལ། །ལུས་ལོངས་སྤྱོད་ཀུན་ལ་སྙིང་པོ་ལོངས། །རྟེན་ལན་ཅིག་རྙེད་པ་མི་
ཡི་ལུས། །འདི་མྱུར་འཇིག་རྩྭ་རྩེའི་མེ་དང་མཚུངས། །ཚེ་འདི་ཡི་བྱ་བྱེད་ཀུན་བོར་ལ།
།དུས་རྟག་ཏུ་མི་རྟག་འཆི་བ་སོམས། །ལུས་རྗེས་སུ་འབྲང་བའི་གྲིབ་མ་བཞིན། །ཤི་རྗེས་
སུ་དཀར་ནག་ལས་འབྲང་བས། །སྡིག་མི་དགེ་བཅུ་པོ་རབ་སྤོངས་ལ། །ཆོས་དགེ་བ་
རྣམ་བཅུ་འབད་པས་སྒྲུབས། །ཚེ་འདི་ཡི་དགྲ་འདུལ་གཉེན་སྐྱོང་ཕྱིར། །ཉིན་མཚན་
དུ་ངལ་བ་བརྒྱས་བསྒྲུབས་ཀྱང་། །མཐར་མི་བཟད་དམྱལ་བའི་བཙོན་དོང་དུ། །བཙོ་
བསྲེག་སོགས་སྡུག་བསྡུལ་དཔག་མེད་མྱོང་། །ཚེ་འདི་ཡི་ལུས་སེམས་དུབ་ཀྱང་བླའི།



སྐབས་གསུམ་པ། 205
།དགྲ་བདག་འཛིན་གྱི་འགོང་པོ་འདི་ཐུལ་ན། །དུས་གཏན་གྱི་དགེ་བ་ཀུན་འབྱུང་བས།
།ད་རང་སེམས་འདུལ་ཐབས་ཁོ་ནར་འབུངས། །ཡོངས་འཁོར་མཚོར་འཁྱམས་པའི་
འགྲོ་བ་ཀུན། །དྲིན་ཆེ་བའི་ཕ་མ་ཤ་སྟག་ཡིན། །དོན་དེ་ཕྱིར་ཆགས་ཤིང་སྡང་བ་འཁྲུལ།
།བྱམས་སྙིང་རྗེས་ཀུན་ལ་ཁྱབ་པར་མཛོད། །སྔོན་ཐོག་མ་མེད་ནས་ད་ལྟའི་བར།
།བློ་འཁྲུལ་པ་འདི་ཡིས་བསླད་པའི་མཐུས། །ཀུན་གཏན་སྡུག་ཕུད་ཕོ་འདི་འདྲར་སྦྱར།
།ང་རྒྱལ་སྲས་སྤྱོད་ཀུན་སྦྱང་ན་ལེགས། །མི་བདག་ལ་གཏད་སོ་མ་མཆིས་ཀྱང་། །རྗེ་
རྒྱལ་བས་གདམས་དོན་མདོར་བསྡུས་ཡིན། །ཚུལ་འདི་ཙམ་འབད་པས་བསྒྲུབས་ན་
ཡང་། །རང་གཞན་ཀུན་བདེ་བའི་དཔལ་ལ་སྦྱོར། །དུས་ད་ལྟར་རང་དབང་ཡོད་སྐབས་
འདིར། །ཚེ་འདི་ཕྱི་འདམ་ཁ་མ་ལོག་པར། །ཆོས་དགེ་བ་བཅུ་ལ་འབུངས་ཤིག་ཅེས།
།མི་ཁོ་བོ་ཀུན་ལ་གྲོས་སུ་འདེབས། །སྐྱབས་བསླུ་བ་མེད་པའི་དཀོན་མཆོག་གསུམ།
།མཁྱེན་རབ་ཀྱི་ལྷ་ལམ་ཁྱོན་ཡངས་ལས། །བརྩེ་ཆེན་གྱི་བྱིན་རླབས་ཆར་ཕོབ་ལ།
།གདུག་རྩུབ་ཀྱི་མེ་ཆེན་ཞི་བར་མཛད། །རྗེ་རྒྱལ་བ་སྲས་བཅས་ཐུགས་བསྐྱེད་སྨོན།
།ཇི་བཏབ་ཀུན་དེང་དུས་འབྱོར་གྱུར་ཏེ། །བརྟན་གཡོ་ཡི་སྡིག་འབྲས་ཀུན་ཞི་ནས། །ཆོས་
དགེ་བཅུའི་དཔལ་འབྱོར་རྒྱས་གྱུར་ཅིག །ཅེས་བྱ་བའི་ཉམས་མགུར་མཛད།།
དེ་བཞིན་དུ་བོད་འདིར་འཕོ་འགྱུར་ཤིན་ཏུ་ཆེ་བ་རིམ་པར་བྱུང་བས། དེ་དང་
དེ་དག་ཐམས་ཅད་དུ་སུ་ལའང་ཉེ་རིང་མེད་པར་གནས་སྐབས་མཐར་ཐུག་ཀུན་ཏུ་
བདེ་བའི་ཐབས་ལ་སྦྱོར་བ་འབའ་ཞིག་ལྷུར་མཛད་ཀྱང་། སྙིགས་མ་ལྔ་ཤིན་ཏུ་བདོ་
བ་དང་། ལས་ཀྱི་རྣམ་པར་སྨིན་པ་བཅོས་སུ་མེད་པ་བཅས་འཕོ་འགྱུར་སྣ་ཚོགས་
བྱུང་བས་ཐུགས་སྐྱོ་ནས་གསུང་མགུར་མཛད་པ་ནི།།
༈ ན་མོ་གུ་རུ་མཉྫ་གྷོ་ཥཱ་ཡ། འདྲེན་པ་ཀུན་གྱི་མཆོག་གྱུར་ཟས་གཙང་སྲས།
།རྒྱལ་བའི་རྒྱལ་ཚབ་འཇམ་མགོན་ཙོང་ཁ་པ། །བཀའ་དྲིན་མཉམ་མེད་རྩ་བའི་བླ་



206 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
མ་ལ། །སྙིང་ཁོང་རུས་པའི་གཏིང་ནས་སྐྱབས་སུ་མཆི། །རྟེན་རྙེད་པང་(པར་)
དཀའ་བའི་དལ་འབྱོར་ལུས། །འདི་ཐོབ་ནས་གཏན་མདུན་མི་བསྒྲུབ་པ། །ནོར་
རིན་ཆེན་བཞག་ནས་མཆིང་བུ་ལེན། །རྟེན་སྟོང་ལོག་བྱེད་ལ་བརྩེ་བས་གཟིགས།
།མཐོ་ལྷ་ལམ་ཡངས་པའི་ཚུ་འཛིན་ལྟར། །དུས་དེང་སང་སྐྱེ་བོའི་དར་རྒུད་ལ།
།ཡིད་གྱ་གྱུ་མང་པོའི་འགྱུར་ལྡོག་རྣམས། །འདི་མཐོང་ཡང་ངེས་འབྱུང་བློ་དང་བྲལ།
།ཡིད་བརྟན་དུ་མེད་པའི་སྲིད་འབྱོར་ལ། །དུས་རྟག་ཏུ་འདོད་སྲེད་ཞགས་པས་བཅིངས།
།འདི་སྦྲང་མས་བསགས་པའི་སྦྲང་རྩི་བཞིན། །ནོར་རང་གིས་བསགས་པ་གཞན་
གྱིས་སྤྱོད། །རང་སྐྱེས་ནས་འཇིགས་རུང་འཆི་བདག་གི། ཁར་ཆུད་ནས་ལས་
ངན་མཆེ་རྣོན་གྱི། །སྲག་(སྲོག་）ཆུད་ཀྱང་ཚེ་འདིའི་མདུན་ཐབས་བསྒྲུབ། །དོན་
ཕྱིན་ཅི་ལོག་པ་སྨྱོན་པ་རང་། །གཉེན་འཁོར་མང་འདོད་དགུའི་དཔལ་རོལ་ཀྱང་།
།རང་གཅིག་པུར་ཕ་རོལ་འགྲོ་བའི་ཚེ། །ཆོས་མིན་པ་ཕན་པ་ཅང་མེད་བཞིན།
།ནོར་འདོད་དགུ་དམྱལ་བའི་བུད་ཤིང་ཡིན། །ད་སྲིད་རྩེ་ནས་བཟུང་དམྱལ་འཁོར་
མཚོར། །ལས་དུག་གསུམ་རྦ་རླབས་དྲག་འཁྲུག་ཅིང་། །སྐྱེ་ན་རྒ་འཆི་བའི་སྡུག་
བསྔལ་གྱིས། །དུས་རྟག་པར་གཙེས་པའི་གནས་ཚུལ་སོམས། །སྔར་བསགས་
པ་འཛད་ཅིང་འདུས་པ་ཀུན།
།དེ་འབྲལ་ཞིང་མཐོན་པོའི་མཐའ་མ་རྒུད། །སྐྱེས་
བཞིན་དུ་འཆི་བར་མངོན་ཕྱོགས་ཤིང་། །ད་གཏན་གྱི་མདུན་མ་བསྒྲུབ་ལ་བརྩོན།
།སྤྱིར་ཆོས་བརྒྱད་སྣང་བ་བསླུ་བྲིད་མཁས། །སྒོས་སྙིགས་དུས་མི་ཚེ་བར་སྣང་གློག
།ད་ངན་སོང་གཡངས་ས་ཡ་ང་བ། །དེ་བཟློག་པའི་ཐབས་ལ་འབད་པར་མཛོད།
།འཁོར་བའི་ཕུན་ཚོགས་དམྱལ་མེའི་འོབས་ལྟར་མཐོང་། །འགྲོ་ཀུན་དོན་དུ་བྱང་
ཆུབ་སེམས་བསྐྱེད་དེ། །རྒྱལ་སྲས་རླབས་ཆེན་སྤྱོད་ལ་བརྩོན་འགྲུས་ཀྱིས། །ཡིད་
ཅན་འཁོར་བའི་མཚོ་ལས་སྒྲོལ་བར་ཤོག །ཅེས་གསུངས་སོ།།



སྐབས་གསུམ་པ། 207
རྗེ་ཉིད་ལ་འཛམ་གླི ང་ཡངས་པའི་སྐྱེ་འགྲོ་མཐའ་དག་གིས་མཆོད་ཅིང་
བསྙེན་བཀུར་བས་ཕྱི་ལྟར་ཟང་ཟིང་གི་འར་འུར་ཆེ་ཡང་། ནང་དུ་ངེས་འབྱུང་
དང་སྐྱོ་ཤས་ལྷག་པར་འཕེལ་ཞིང་། སྐུ་ན་
ན་ཕྲ་མོའི་དུས་ནས་བཟུང་རྗེ་ཐམས་ཅད་
མཁྱེན་པའི་མཛད་པ་རྣམ་ཐར་འབའ་ཞིག་ལ་ཐུགས་སྨོན་ཞིང་། ལྷག་པར་རྗེ་བླ་
མ་འཁོར་དག་པ་རྣམ་བརྒྱད་དང་བཅས་པ་བྱ་བྲལ་ལ་བྱོན་ནས་འོལ་ཁ་ཆོས་ལུང་
དུ་འཚོ་བ་དཀའ་ཐུབ་ལ་བརྟེན་ནས་བསག་སྦྱང་ལ་ཐུགས་བརྩོན་མཛད་པ་དང་།
འདུལ་བའི་བཅས་མཚམས་དག་པ་གཞིར་བཟུང་ནས་རྒྱལ་སྲས་ཀྱི་སྤྱོད་པ་རླབས་
པོ་ཆེ་ལ་ཐུགས་སྦྱོང་མཛད་པ་རྣམས་ལ་ཐུགས་སྨོན་ནར་མར་མཛད་དེ། དེ་ཡང་
རྗེ་ཉིད་ཀྱི་ཞལ་ནས། དེ་ལྟ་བུའི་བྱང་ཆུབ་སེམས་དཔའི་སྤྱོད་པ་རླབས་པོ་ཆེ་མཐའ་
དག་ལ་ཞུམ་པ་མེད་པར་འཇུག་པར་མཛད་པ་ནི་ངོ་མཚར་རྨད་དུ་ཆེ་སྙམ་པ་དང་།
ལྷག་པར་འཁོར་དག་པ་རྣམ་བརྒྱད་དང་བཅས་བྱ་བྲལ་ལ་ཕེབས་པའི་རྣམ་ཐར་ལ་
བསམས་ན། བདག་ནི་སྦྱིན་བདག་གྲྭ་རིགས་ལ་སོགས་པ་གཞན་གྱི་དབང་དུ་སོང་
བས་ཆགས་མེད་བསོད་སྙོམས་བྱ་བ་སོགས་རང་གང་བདེར་སྤྱོད་པའི་སྐལ་བ་དམན་
པ་འདི་ལྟ་བུ་ཤིན་ཏུ་སྐྱོ་སྙམ་ནས་མིག་ནས་མཆི་མ་ཡང་ཡང་འཆོར་བ་བྱུང་ཞིང་།
དེ་ལྟ་བུའི་ངོ་མཚར་རྨད་དུ་བྱུང་བའི་རྣམ་ཐར་ལ་སློབ་པར་སྨོན་པ་ནི་འདི་ལྟར།།
༈ ན་མོ་གུ་རུ་སུ་མ་ཏི་ཀིརྟི་ཡེ། ཕུལ་བྱུང་བློ་གྲོས་ཟབ་ཡངས་ཡིད་བཞིན་མཚོ།
།བསླབ་གསུམ་རྣམ་དག་རིམ་གཉིས་ནོར་བཟང་པོས། །ལེགས་གཏམས་ཡིད་ཅན་
ཡོངས་ཀྱི་རེ་སྐོང་ཞེས། །གྲགས་པའི་རླབས་འཕྲེང་སྲིད་གསུམ་གཡོ་ཁྱོད་རྒྱལ།
།གདེངས་ཅན་དབང་པོའི་ཚོགས་ཀྱི་གཙུག་རྒྱན་བཞིན། །གང་གི་ཞབས་སེན་པད་
རག་མདངས་ཆགས་པ། །སྤྱི་བོ་བདེ་ཆེན་འཁོར་ལོའི་སྟེང་བཀོད་ནས། །བྱང་ཆུབ་
སྙིང་པོའི་བར་དུ་མཆོད་ལ་བརྩོན། །ཉི་འོད་གཅིག་གིས་གྲངས་མེད་སྐར་མའི་ཚོགས།



208 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
།ཕམ་པར་བྱེད་བཞིན་ཁྱོད་ཀྱི་ཐུགས་རྗེའི་ཟེར། །གཅིག་གིས་མ་རིག་སྨག་ཚོགས་
འཇོམས་པའི་མཐུ། །མཐོང་བས་རབ་དད་བཏུད་དེ་ཕྱག་བགྱིད་དོ།།
ཇི་ལྟར་དབྱར་གྱི་ལང་ཚོ་བརྟས་པའི་དུས། །དགུང་སྔོན་དབྱིངས་ལས་འབྲུག་
གི་སྒྲ་བསྒྲགས་ཚེ། །མདོངས་ལྡན་ཚོགས་རྣམས་ཟློས་གར་བསྒྱུར་བ་བཞིན། ། རྗེ་ཡི་
རྣམ་ཐར་དྲན་པས་ཡིད་རབ་གཡོས། །འཇིག་རྟེན་པ་དག་གསེར་གྱི་གཏེར་མཐོང་དུས།
།ཚེ་འདིའི་བདེ་བ་བསྒྲུབ་ཕྱིར་དེར་འཇུག་ན། །གཏན་གྱི་བདེ་བ་དམ་པ་སྟེར་བྱེད་པའི།
།རྣམ་ཐར་བཟང་པོའི་ཚུལ་ལ་ཅིས་མི་འཇུག་ །དལ་འབྱོར་རྙེད་དཀའ་ཚེ་འདིའི་མདུན་
ཐབས་ལ། །སྙིང་པོ་མེད་གཟིགས་བཙོན་ཁང་དང་འདྲ་བའི། །ཕ་ཡུལ་སྤངས་ནས་
ཚངས་སྤྱོད་བརྟུལ་ཞུགས་བཞེས། །ཉེས་ལྟུང་དྲིས་དབེན་དེ་བཞིན་བདག་ཀྱང་བསྒྲུབ།
།གཞོན་ནུ་ཉིད་ནས་བཤེས་གཉེན་དམ་པའི་ཚོགས། །ཉེར་བསྟེན་བཀའ་ལས་མི་འདའ་
སྒྲུབ་པ་དང་། །སྲི་ཞུ་བཀུར་སྟི་བླ་མར་བགྱི་མཁས་པའི། །འཇམ་མགོན་བླ་མའི་རྗེས་
སུ་བདག་ཀྱང་འཇུག །གླིང་བཞིར་དབང་བསྒྱུར་རྒྱལ་པོའི་དཔལ་ཐོབ་ཀྱང་། །ཆུ་ཤིང
ལྟ་བུར་སྙིང་པོ་མེད་གཟིགས་ནས། །ཡང་དག་རྫོགས་བྱང་སྒྲུབ་ལ་རབ་གཞོལ་བའི།
།རྨད་བྱུང་སྤྱོད་པར་བདག་ཀྱང་འཇུག་པར་སྤྲོ། །སྡེ་དགོན་བདག་བཟུང་རྙེད་བཀུར་
སྙན་གྲགས་ཕྱིར། །བཤད་ཆོས་དོན་གཉེར་ཆོས་མིན་ཆོས་བཏགས་སུ། །གཟིགས་
ཏེ་ཆགས་ཞེན་ཀུན་བོར་བྱ་བྲལ་མཛད། །དེ་ལྟ་བསྒྲུབ་སྐལ་སྨན་ཡང་ཡིད་ཀྱིས་སྨོན།
།འཇམ་པའི་དབྱངས་སོགས་བཤེས་གཉེན་དམ་པ་ཡི། །ཞལ་གྱི་བུམ་བཟང་ལེགས་
འོངས་བདུད་རྩིའི་བཅུད། །དབེན་པའི་གནས་སུ་རྩེ་གཅིག་མྱང་མཁས་པའི། །སྤྱོད་
ཚུལ་དེར་ཡང་ཡིད་ཀྱིས་སྨོན་པ་ལགས། སྲིད་པའི་ཕུན་ཚོགས་ཉེས་མང་མནོག་
ཆུང་བའི། །བདེར་ཆགས་སྡུག་བསྔལ་བསྒྲུབ་པའི་དྲིན་ཅན་མ། །སྒྲོལ་བའི་རླབས་
ཆེན་ཁུར་འཆང་བློ་བཟང་གྲགས། །ཁྱོད་ཀྱི་སྤྱོད་ཚུལ་ཇི་འདྲར་བདག་ཀྱང་སྨོན།



，
སྐབས་གསུམ་པ། 209
།ཉེ་རིང་སྤངས་པས་ཆགས་དང་སྡང་བ་མེད། །འཇིག་རྟེན་ཆོས་བརྒྱད་སྒྱུ་མ་བྲག་
ཆ་བཞིན། །སྙིང་པོ་མེད་གཟིགས་མགོ་སྙོམས་མཛད་པ་ཡི། །བློ་བཟང་གྲགས་པའི་
རྗེས་སུ་བདག་ཀྱང་འཇུག །ལན་དང་རྣམ་པར་སྨིན་པར་མི་ལྟ་བར། །ཕྱི་ནང་དངོས་
པོ་མཆོད་སྦྱིན་གཏོང་བ་དང་། །མི་འཇིགས་ཆོས་དང་བྱམས་སོགས་སྦྱིན་པ་ཡིས།
།འགྲོ་དོན་རླབས་ཆེན་མཛད་པ་དེ་རྗེས་འཇུག །སྡོམ་པ་གསུམ་མནོས་ཉེས་སྤྱོད་ཀུན་
སྡོམ་ཞིང་། །དགེ་བར་སྤྱོད་དང་སེམས་ཅན་དོན་བསྒྲུབ་པའི། །རྣམ་གསུམ་ཚུལ་
ཁྲིམས་མཐར་ཕྱིན་འགྲོ་བའི་མགོན། །བློ་བཟང་གྲགས་པའི་རྣམ་ཐར་རྗེས་སུ་སློབ།
།བརྡེག་འཚོག་མཚང་འབྲུ་གཤེ་སྐུར་སོགས་མཚོན་གྱིས། །བསྐལ་པར་བཏབ་ཀྱང་
མི་ཕིགས་བཟོད་པའི་གོ །ལེགས་མནབས་རྗེ་བཙུན་བློ་བཟང་གྲགས་པ་ཡི། །གོ་
ཆ་བཙན་པོ་དེ་ལྟར་བདག་ཀྱང་བགོ གཞོན་ནུ་ཉིད་ནས་ཇི་ལྟར་དམ་བཅས་པའི།
།རླབས་ཆེན་སྤྱོད་པའི་ཁུར་ཆེན་ཆེས་ལྕི་ཡང་། །མི་འདོར་བཟོང་པའི་བརྩོན་འགྲུས་ས་
གཞི་ལྟར། །རབ་བརྟན་རྗེ་བཙུན་རྗེས་སུ་བདག་ཀྱང་འཇུག །དམིགས་པའི་ངོ་བོ་གང་
ལ་གཏད་གྱུར་ཀྱང་། །ལེ་ལོ་ལ་སོགས་ཉེས་པའི་སྐྱོན་དྲུག་གིས། །ནམ་ཡང་མི་གཡོ་
ཡོན་ཏན་ལེགས་འཕེལ་བའི། །བསམ་གཏན་མཐར་ཕྱིན་ཁྱོད་རྗེས་བདག་ཀྱང་འཇུག
།དེ་ཡི་ངང་ལས་བདག་གཉིས་འཛིན་པའི་ནགས། །དྲུངས་ནས་འབྱིན་པའི་ཤེས་རབ་
མེ་ཆེན་གྱིས། །བདག་འཛིན་ཚལ་འཇོམས་ཤིན་སྦྱངས་བདེ་འོད་འབར། །ཤེས་རབ་
མཐར་ཕྱིན་ཁྱོད་རྗེས་བདག་ཀྱང་འཇུག །བདེ་གཤེགས་རྣམས་ཀྱི་གཟུགས་སྐུ་བསོད་
ནམས་དང་། །ཆོས་སྐུ་ཡེ་ཤེས་ཚོགས་ཀྱིས་བསྒྲུབ་དགོས་པ། །དེ་ཡང་ཕར་ཕྱིན་དྲུག་
ཏུ་འདུས་གཟིགས་ནས། །བརྟུན་ཏེ་བསྒྲུབ་མཁས་ཁྱོད་རྗེས་བདག་ཀྱང་འཇུག །དེ་དག་
རེར་ཡང་ཕར་ཕྱིན་དྲུག་ཚང་དང་། །སྙིང་རྗེ་ཤེས་རབ་ཀྱིས་ཟིན་རང་དོན་སྤངས།
།བླ་མེད་བྱང་ཆུབ་རྒྱུ་རུ་བསྔོ་བ་སྟེ། །ཐབས་མཁས་གསུམ་ལྡན་མཛད་པ་དེ་རྗེས་འཇུག



210 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
།དེ་ལྟར་རྗེ་བཙུན་བླ་མའི་རྣམ་ཐར་ལ། །རྗེས་སུ་ཡི་རང་དེ་བསྒྲུབ་རབ་སྨོན་པའི་
།དགེ་བ་འདིས་མཚོན་ཟླ་འོད་ལྟར་དཀར་ཀུན། །འགྲོ་བའི་དོན་དུ་རྫོགས་བྱང་ཐོབ་
ཕྱིར་བསྔོ། །དེང་ནས་ཇི་སྲིད་བྱང་ཆུབ་སྙིང་པོའི་བར། །བློ་བཟང་གྲགས་པའི་སྤྱོད་
ཚུལ་ཇི་འདྲ་བར། །སྨོན་ཏེ་འཇམ་དཔལ་དཔའ་བོ་ཐབས་མཁས་པས། །འགྲོ་དོན་
རླབས་ཆེན་སྤྱོད་པའི་རྗེས་འགྲོར་གྱུར། །ཐུབ་དབང་གཉིས་པ་བློ་བཟང་གྲགས་པ་ཡི།
།ལུང་རྟོགས་པད་ཚལ་ཐུགས་རྗེའི་ཉི་འོད་ཀྱིས། །ཕྱེ་ལ་སྤྱོད་པའི་སྐལ་ལྡན་བླ་མ་
རས། །ཐེག་གསུམ་ཤིས་གླུ་སྲིད་མཐར་སྒྲོག་གྱུར་ཅིག །ཅེས་ཉམས་མགུར་མཛད་
པ་ལྟར་རོ།།
མདོར་ན་བདག་ཅག་གི་དཔལ་ལྡན་བླ་མ་དམ་པ་འདིས་ནི་བཀའ་གདམས་སྐུ་
མཆེད་གསུམ་གྱི་རྣམ་པར་ཐར་པ་རྗེས་སུ་བསྐྱངས་ཏེ། དེ་ཡང་དགེ་བའི་བཤེས་གཉེན་
ཕུ་ཆུང་བ་ཆེན་པོ་ནི་བསྟན་འགྲོའི་ཕན་བདེ་དཀོན་མཆོག་གི་ཐུགས་རྗེ་ལ་རག་ལས་
པར་དགོངས་ནས་དཀོན་མཆོག་མཆོད་པ་གཙོ་བོར་མཛད་པའི་རྣམ་པར་ཐར་པ་ལྟར།
རྗེ་འདིས་ཀྱང་བསྐལ་བཟང་ལི་མ་ལྷ་ཁང་སོགས་མཆོག་གསུམ་གྱི་རྟེན་བསམ་
ལས་འདས་པ་གསར་དུ་བཞེངས་ཤིང༌། དེ་དག་དང་སྔོན་བཞུགས་པའི་མཆོག་
གསུམ་གྱི་རྟེན་རྣམས་ལ་མཆོད་པའི་དངོས་པོ་བསམ་གྱིས་མི་ཁྱབ་པས་མཆོད།
དེ་ཡང་ཇི་སྲིད་བསྟན་པ་དམ་གནས་ཀྱི་བར་དུ་མཆོད་པ་རྒྱུན་མི་ཆད་པར་འབྱུང་བར་
མཛད་པའང་མཐའ་ཡས་ཏེ། ད་ལྟ་སྐྱེ་བོ་ཀུན་གྱི་མིག་ལམ་དུ་སྣང་བ་འདི་བཞིན་ནོ།
།དགེ་བའི་བཤེས་གཉེན་སྤྱན་སྔ་བ་ནི་སེམས་ཅན་གྱི་བདེ་སྐྱིད་དགེ་འདུན་གྱི་སྡེ་གནས་
པ་ལ་རག་ལས་པར་དགོངས་ནས། གཙུག་ལག་ཁང་དང་། ལྷ་ཁང་མང་དུ་བརྩིག་
པའི་རྣམ་ཐར་ལྟར། རྗེ་འདིས་ཀྱང་བོད་ཡུལ་གྱི་ལྗོངས་འདིར་གཙུག་ལག་ཁང་ཆེས་
དར་རྒྱས་སུ་མཛད་དེ།།



སྐབས་གསུམ་པ། 211
བཀྲ་ཤིས་ལྷུན་པོའི་གཙུག་ལག་ཁང་རྒྱ་ཆེར་འཕེལ་བ་འདི་བཞིན་དང་།
གངས་རིའི་ལྗོངས་ཀྱི་རི་སུལ་རྣམས་སུ་བསམ་གཏན་གྱི་སྡེ་མང་དུ་འཛུགས་པར་
གནང་བ་སོགས་རྗེ་འདི་ཉིད་ཀྱི་སྐུ་དྲིན་ལས་གངས་ཅན་གྱི་ལྗོངས་འདིར་ཁྲིམས་
ལྡན་འདུས་པའི་སྡེ་རྒྱ་ཆེར་འཕེལ་བ་ཀུན་གྱི་མིག་ལམ་དུ་སྣང་བ་འདིའོ། །དགེ་
བའི་བཤེས་གཉེན་པོ་ཏོ་བ་ཆེན་པོ་ནི། དགེ་འདུན་གྱི་བསྙེན་བཀུར་དང་། བཀའ་
གདམས་གཞུང་དྲུག་གི་སྒོ་ནས་ཇོ་བོའི་མན་ངག་འཆད་པ་གཙོ་བོར་མཛད་པ་བཞིན།
རྗེ་འདིས་ཀྱང་རིས་སུ་མ་ཆད་པའི་དགེ་འདུན་གྱི་སྡེ་མཐའ་དག་ལ་བསྙེན་བཀུར་
གཙོ་བོར་མཛད་ཅིང་། ལྷག་པར་བཀྲ་ཤིས་ལྷུན་པོ་ནི་ཆོས་དང་ཟང་ཟིང་གཉིས་
ཀའི་སྒོ་ནས་སྤྱན་གྱི་འབྲས་བུ་ལྟར་བསྐྱངས་ཏེ།
དགེ་འདུན་ཞལ་གྲངས་ཇེ་འཕེལ་
དུ་གྱུར་ཅིང་། བྱང་ཕྱོགས་བསིལ་ལྡན་ཡངས་པའི་ལྗོངས་འདིར་ལུགས་གཉིས་ཀའི་
སྒོ་ནས་འགྲན་ཟླ་དང་བྲལ་བ་ཀུན་
ན་གྱི་མིག་ལམ་དུ་སྣང་བ་འདི་
་བཞིན་ནོ།།
མཛད་པ་ཐམས་ཅད་ཀྱི་ནང་ནས་གཙོ་བོར་གྱུར་པ་ནི་རྒྱལ་བའི་བསྟན་པ་ལ་བྱ་
བ་མཛད་པ་ཡིན་པས། བསྟན་པ་ལ་བྱ་བ་མཛད་ཕྱིར་རྗེ་རང་ཉིད་ཚུལ་ཁྲིམས་རྣམ་
པར་དག་པའི་དྲི་བསུང་ལ་འཁོར་བའི་དད་ལྡན་གྱི་སྐྱེས་བུ་གཙང་དབུས་ཁམས་གསུམ་
མཐའ་དག་དང་། ཐ་ན་རྒྱ་མཚོའི་མཐའ་དང་གླིང་བར་ཚུན་ཆད་ནས་རང་དབང་མེད་
པར་འདུས་པ་དག་ལ་དགེ་བསྙེན། དགེ་ཚུལ། དགེ་སློང་གི་སྡོམ་པ་རྣམས་གནང་བ་
ནི་གྲངས་ལས་འདས་ཏེ། དེ་ཡང་རྗེ་ཉིད་ཀྱི་ཉམས་མགུར་དུ། སྡེ་དགོན་བདག་བཟུང་
ཆེན་པོའི་མིང་ཐོགས་ཤིང་། །མཆོག་དམན་བར་མ་ཀུན་དང་བསྟུན་དགོས་ཀྱང་།
།འདམ་སྐྱེས་པད་མ་འདམ་གྱིས་མ་གོས་བཞིན། །སྒོ་གསུམ་སྡིག་ལྟུང་སྐྱོན་གྱིས་མ་
གོས་དགེ །རྒྱ་བོད་ཧོར་སོགས་མཐའ་དག་སྐྱེ་དགུ་ཡིས། །བདོག་མང་བསྟབས་ཤིང་
དཀོར་ནོར་དབུས་ཆུད་ཀྱང་། །ཞིང་མཆོག་མ་ཆོད་དང་དབུལ་ཕོངས་སྦྱིན་གཏོང་རྒྱུར།



212 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
།བསྔོས་ཤིང་བཏང་བས་དཀོར་སྒྲིབ་སྐྱོན་བྲལ་དགེ། ཐུབ་དབང་གསུང་སྐྱེས་དུ་མར་
འཚོ་སྦྱོར་སོགས། །ཁུར་ལྕིས་ནོན་
་ཡང་ཆོས་བཞིན་སྦྱང་པའི་མཐུས། །དད་ལྡན་
ཚོགས་ཀྱིས་མཁོ་དགུ་ཆད་མེད་པ་བསྟབས། མཆོག་གསུམ་འདུས་ཚོགས་ལོག་འཚོར་
མ་སྦྱར་དགེ། གཞོན་ནུའི་དུས་ནས་རིམ་ཐོབ་ཚངས་སྤྱོད་དཔལ། །རྣམ་དག་ཚུལ་
ཁྲིམས་དྲི་ཐུལ་ཡོངས་འདུ་ཆེ། །ཉོན་མོངས་དུག་གསུམ་བ་མོས་མ་གོས་པར། །ཁྲིམས་
ལྡན་འདུས་པའི་དབུས་ན་མཐོ་འདི་དགེ། དེ་ལྟའི་ཡོངས་འདུ་ཉིད་ལས་སོ་སོར་ཐར།
།སྡོམ་པ་དོན་དུ་གཉེར་བའི་སྐྱེ་རྒུ་ལ། །ཅི་འདོད་སྩོལ་དུ་ཡོད་པའང་ཐུབ་པའི་བསྟན།
།འཆི་མེད་དགའ་ཚལ་མཛེས་པའི་རྒྱན་དུ་དགེ །གཞན་ཡང་ཆོས་སྤྱོད་རྣམ་བཅུ་ལ་
སོགས་པ། །དགེ་བའི་ཆུ་རྒྱུན་ནམ་ཡང་མ་ཆད་ཅིང་། །རྣམ་དཀར་བྱ་བ་དབྱར་
མཚོ་ལྟར་འཕེལ་ཀྱང་། །རློམ་སེམས་མེད་པས་རླབས་ཆེན་ཚོགས་རྫོགས་དགེ
།འདི་དག་ལས་བྱུང་ཀུརྗེ་ཟླ་འོད་ལྟར། །དཀར་བའི་དགེ་བ་ཇི་སྙེད་མཆིས་པ་ཀུན།
།འགྲོ་རྣམས་བྱང་ཆུབ་ཐོབ་པའི་རྒྱུར་བསྔོ་ཞིང་། །བདག་ཀྱང་འགྲོ་ཀུན་འདྲེན་པའི་
མཆོག་ཏུ་སྨོན། །ཞེས་གང་གསུངས་པ་ལྟར་རོ།།
དེ་ལྟར་འཛམ་གླིང་ཡངས་པའི་རྒྱལ་ཁམས་ཐམས་ཅད་རྗེ་ཉིད་ལས་བསླབས་
པ་མནོས་པའི་ཁྲིམས་ལྡན་གྱིས་ཁྱབ་ཅིང་། ལྷག་པར་གངས་ཅན་མགོན་པོ་རྒྱལ་
དབང་ཐམས་ཅད་མཁྱེན་པ་བློ་བཟང་བསྐལ་བཟང་རྒྱ་མཚོ་དཔལ་བཟང་པོར།
དགེ་ཚུལ་གྱི་སྡོམ་པ། དགེ་སློང་གི་སྡོམ་པ། གསང་བདེ་འཇིགས་གསུམ་གྱི་དབང་
རྣམས་ཕུལ་ཏེ་སྡོམ་པ་གསུམ་ལྡན་དུ་བསྒྲུབ་ཤིང་། རྗེ་རྒྱལ་བ་གཉིས་པའི་བསྟན་པའི་
བདག་པོར་མངའ་གསོལ་བས་འཛམ་གླིང་ཡངས་པའི་རྒྱལ་ཁམས་མཐའ་དག་རྒྱལ་བ་
ཡབ་སྲས་གཉིས་ཀྱི་འཕྲིན་ལས་རྣམ་པར་དཀར་བའི་གདུགས་གཅིག་གིས་ཁྱབ་ཅིང་།
རྗེ་བཙུན་བླ་མ་ངག་དབང་བྱམས་པ་ལ་དགེ་སློང་གི་སྡོམ་པ་དང་། ཆོས་བཀའ་གཞན་



སྐབས་གསུམ་པ། 213
ཡང་མང་དུ་གནང་ནས་རྒྱལ་བ་འོད་དཔག་མེད་ཀྱི་སྐུ་བརྙན་ལི་དམར་ལས་གྲུབ་པ་
ཕྱག་ཏུ་གནང་ནས་ཐེག་ཆེན་བསྟན་པའི་སྙིང་པོ་རྗེ་རྒྱལ་བ་གཉིས་པའི་བསྟན་པ་རིན་
པོ་ཆེའི་སྲོག་ཤིང་དུ་མངའ་གསོལ། དུས་གསུམ་གྱི་རྒྱལ་བ་ཀུན་གྱི་བགྲོད་པ་གཅིག་
པའི་ལམ་པོ་ཆེ་བྱང་ཆུབ་ལམ་གྱི་རིམ་པ་གཙོ་བོར་བཏོན་པའི་སྒོ་ནས་རྗེ་རྒྱལ་བ་
གཉིས་པའི་ལུགས་སྲོལ་བཟང་པོ་རྒྱ་ཆེར་སྤེལ་དགོས་པའི་ཞལ་ཏ་གནང་ཞིང་།
ཕྱོགས་ཀྱི་ཐ་གྲུ་ཀུན་ཏུ་རྗེ་བཙུན་བླ་མ་འདིའི་འཕྲིན་ལས་རྒྱ་ཆེར་འཕེལ་བའི་
རྟེན་འབྲེལ་བསྒྲིག་པར་མཛད་པས། དེང་སང་རྗེ་རྒྱལ་བ་གཉིས་པའི་བསྟན་
པའི་སྲོག་ཤིང་དུ་གཡོ་བ་མེད་པར་བཞུགས་ནས་སྟོད་གངས་དཀར་ཏེ་སེ་ནས།
ཤར་ཕྱོགས་རྒྱ་མཚོའི་མཐའ་ལ་ཐུག་གི་བར་དུ་བྱང་ཆུབ་ལམ་གྱི་རིམ་པའི་འཕྲིན་
ལས་ཀྱིས་ཁྱབ་པ་འདི་ཡང་རྗེ་འདི་ཉིད་ཀྱི་ཐུགས་རྗེའི་ནུས་མཐུ་ལས་གྲུབ་པ་ཡིན་
པས་གངས་ཅན་པ་རྣམས་ལ་བཀའ་དྲིན་ཟླ་མེད་དུ་མཛད་པ་ཡིན་ནོ།།
མ་འོངས་པ་ན་བསྟན་པ་སྤྱི་དང་ཁྱད་པར་རྗེ་རྒྱལ་བ་གཉིས་པའི་སྙན་བརྒྱུད་
ཀྱི་བསྟན་པ་ཡུན་རིང་དུ་གནས་པའི་ཕྱིར་བྱང་ཆུབ་ལམ་གྱི་རིམ་པའི་དམར་ཁྲིད་
ཐམས་ཅད་མཁྱེན་པར་བགྲོད་པའི་མྱུར་ལམ་ཞེས་གྲགས་པ་དཔལ་དབེན་སྙན་
བརྒྱུད་ཀྱི་མན་ངག་རྣམས་ཆེས་གསལ་བར་བཀོད་པ་སྔོན་མེད་པའི་ལེགས་བཤད་
འདིས་གཙོས་ཚིག་འབྲུ་སྙན་ཞིང་དོན་བཟད་བའི་བཀའ་རྩོམ་ཡང་མང་དུ་གནང་སྟེ།
བསྟན་པ་ལ་བྱ་བ་རྒྱ་ཆེར་མཛད་ནས་དགུང་ལོ་དོན་ལྔ་ལ་ཕེབས་པ་མེ་མོ་སྦྲུལ་གྱི་ལོ་
གདུལ་བྱ་རྟག་འཛིན་ཅན་རྣམས་ཆོས་ལ་བསྐུལ་བའི་ཕྱིར་རེ་ཞིག་གཟུགས་སྐུའི་བཀོད་
པ་བསྡུ་བའི་ཚུལ་བསྟན། དོན་གྱི་སླད་དུ་མཚན་ནས་སྨོས་ཏེ་བདག་གི་མཁན་རིན་པོ་
ཆེ་རྗེ་བཙུན་བློ་བཟང་ཡེ་ཤེས་དཔལ་བཟང་པོ་དེ་ཉིད་ཀྱིས་སྤྱིར་འགྲོ་བ་མ་ལུས་དང་།
ལྷག་པར་བདག་ལྟ་བུ་འཁོར་བའི་གཅོང་རོང་ཟབ་མོར་ལྷུང་ཞིང་ལྡོངས་པས་གར་



214 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
འགྲོའི་ཕྱོགས་བསླད་པ། ལས་ཀྱི་ཆུ་བོས་སྲིད་པའི་རྒྱ་མཚོར་རང་དབང་མེད་པར་ཁྱེར་
བ། མགོན་དང་སྐྱབས་མེད་པ་རྣམས་ཡལ་བར་འདོར་བ་ཐུགས་ཀྱིས་མ་བཟོད་ནས།
མི་རིང་བར་སླར་ཡང་ཤངས་བཀྲ་ཤིས་རྩེར་མཆོག་གི་སྤྲུལ་སྐུ་བཟུང་སྟེ་མཆོག་
གི་སྤྲུལ་སྐུ་རིན་པོ་ཆེ་རྗེ་བཙུན་བློ་བཟང་དཔལ་ལྡན་ཡེ་ཤེས་དཔལ་བཟང་པོ་ཞེས་
མཚན་ཉི་ཟླ་ལྟར་གྲགས་ཤིང་ལྷ་དང་བཅས་པའི་འགྲོ་བ་ཡོངས་ཀྱི་དཔལ་མགོན་དུ་མི་
འཇིགས་གདོང་ལྔས་བཏེག་པའི་ཁྲི་འཕང་མཐོན་པོར་ལྷང་ངེ་ལྷན་ནེར་ཟབ་རྒྱས་ཆོས་
ཀྱི་འཁོར་ལོ་བསྐོར་བཞིན་པར་བཞུགས་སོ།།
དེ་ཡང་བཀྲ་ཤིས་ལྷུན་གྱིས་གྲུབ་པའི་ཤར་རིའི་རྩེ་མོར་མཚན་དཔེའི་ཉིན་
བྱེད་ཤར་མ་ཐག་མཁྱེན་པའི་དཀྱིལ་འཁོར་ཡོངས་སུ་གང་ཞིང་ཐུབ་བསྟན་
ཡོངས་སུ་རྫོགས་པའི་མཁའ་དབྱིངས་འཕྲིན་ལས་འོད་སྣང་ཆེན་པོས་ཁྱབ་པས་
ནི་ཆོས་ལྟར་བཅོས་པའི་རྒྱུ་སྐར་མཐའ་དག་སྐད་ཅིག་ལ་མི་སྣང་བའི་ལམ
འཇུག་པར་མཛད་པ། འཛམ་གླིང་ཡངས་པའི་ཐ་གྲུ་ཀུན་ན་གནས་པའི་དད་
ལྡན་མཐའ་དག་ནི་གང་གི་སྐུའི་ཕྱོགས་སུ་ལག་པའི་པདྨོ་འཛུམ་པ་སྟོན་ཅིང་ངོ་
མཚར་བ་དང་དད་པའི་ཤུགས་ཀྱིས་བསྐྱོད་པའི་དགའ་བའི་ཅ་ཅོ་སྒྲོག་པས་ནི་
གཏམ་གཞན་གླེང་བའི་གོ་སྐབས་ཕྲོགས་པ་ལྟ་བུར་གྱུར། མཁས་གྲུབ་སྨྲ་བའི་ཉི་
མ་སླར་ཡང་བསམ་བཞིན་བྱོན་པ་ཇི་བཞིན་མཁྱེན་རབ་ཀྱི་རྒྱ་མཚོ་རྣམ་དཔྱོད་
ཀྱི་རྦ་རླབས་རབ་ཏུ་གཡོས་པས་གཟེགས་མ་ཕྱོགས་ཀུན་ཏུ་འཐོར་ཞིང་རྟོག་གེ་
མཁས་པར་སྙེམས་པ་སུས་ཀྱང་ཟློག་པར་མི་ནུས་པའི་དྲི་མེད་རིགས་པའི་རླབས་
ཀྱི་སྒྲ་ཆེན་པོ་བསྒྲགས་པས་ནི་ཐུབ་པའི་བསྟན་ལ་ལོག་པར་འཁུ་བའི་ཆོམ་རྐ
ན་མ་ལུས་སྐྲག་ནས་མྱ་ངན་དང་མུན་པའི་ཁུང་བུར་འཇུག་པར་མཛད་པ།
སྙིང་ནས་ཐར་པ་འདོད་པའི་དད་ལྡན་མཐའ་དག་ནི་དད་པའི་ཤུགས་དྲག་པོས་ཇི་



སྐབས་གསུམ་པ། 215
ར་འགྱུར་རོ།
ལྟར་རྒྱ་མཚོ་ཆེན་པོར་ཆུ་ཕྲན་འདུ་བ་བཞིན་དུ་
་ཞལ་དཀྱིལ་མཇལ་ཞིང་གསུང་གི་
བདུད་རྩི་མྱོང་ཕྱིར་ཀུན་ནས་འདུ་བར་གྱུར་ཏོ།།
རྗེ་བཙུན་བླ་མ་འདིའི་ཆོས་ཀྱི་འཁོར་ལོ་བསྐོར་བའི་མཛད་པ་ལ་སོགས་པ་
སྐུ་ཆེ་བའི་ཡོན་ཏན་བསམ་གྱིས་མི་ཁྱབ་པ་དག་ནི་སླར་རིམ་གྱིས་ས་སྟེང་སྐྱེ་བོ་
ཡོངས་ལ་གསལ་བར་ །རྗེ་བཙུན་བློ་བཟང་ཡེ་ཤེས་དཔལ་བཟང་པོ་དེ་
ཉིད་ཀྱིས་ཐུགས་རྗེ་ཆེན་པོའི་ཆོས་སྐོར་འདི་གདུལ་བྱ་མཐའ་ཡས་པ་ལ་གནང་ཞིང་།
རྒྱུད་འཛིན་གྱི་གཙོ་བོ་དམ་པ་ནི་གངས་ཅན་འགྲོ་བའི་མགོན་པོ་རྒྱལ་དབང་ཐམས་
ཅད་མཁྱེན་པ་རྗེ་བཙུན་བློ་བཟང་བསྐལ་བཟང་རྒྱ་མཚོ་སྟེ། རྒྱལ་དབང་ཐམས་
ཅད་མཁྱེན་པ་ཆེན་པོ་འདིས་རྗེ་བཙུན་བློ་བཟང་ཡེ་ཤེས་དཔལ་བཟང་པོ་དེ་ཉིད་ལ་
སྤྱིར་མདོ་སྔགས་ཀྱི་ཆོས་མཐའ་ཡས་པ་གསན་ཞིང་། ལྷག་པར་ཐུགས་རྗེ་ཆེན་པོའི་
དབང་དང་གདམས་པ་གསན་ནས་སྐལ་ལྡན་གྲངས་མེད་པ་ལ་གནང་བས་རྒྱ་བོད་ཧོར་
གསུམ་ཐམས་ཅད་ལ་ཆོས་འདིའི་འཕྲིན་ལས་ཀྱིས་ཁྱབ་པར་མཛད་དོ།།
༈ རྒྱལ་དབང་ཐམས་ཅད་མཁྱེན་པ་ཆེན་པོ་རྗེ་བཙུན་བློ་བཟང་བསྐལ་
བཟང་རྒྱ་མཚོ་དཔལ་བཟང་པོ་འདི་ནི་རང་ཅག་བོད་ཀྱི་ལྷ་གཅིག་འཕགས་མཆོག་
ཐུགས་རྗེ་ཆེན་པོ་ཉིད་ཡིན་པ་ཀུན་ལ་གྲགས་པ་ལྟར་ཡིན་ཞིང་། ཐ་མལ་པའི་སྣང་
ཚུལ་དང་བསྟུན་པའི་མཛད་པ་རྣམ་ཐར་ཡང་ཁྱད་པར་དུ་འཕགས་པ་ཞིག་སྟེ།
སྐུ་འཁྲུངས་ཙམ་ཉིད་ནས་ཐུགས་སྙིང་རྗེ་ཆེན་པོའི་གཞན་དབང་དུ་གྱུར་བས་ཅི་
མཛད་ཐམས་ཅད་བསྟན་འགྲོར་སྨན་པའི་ཐབས་འབའ་ཞིག་ཏུ་སྦྱོར་བར་མཛད་
པ། འཛམ་གླིང་ཡངས་པའི་ཁྱོན་ལ་དབང་བསྒྱུར་ཞིང་ཆེ་དགུ་ཀུན་གྱིས་མཆོད་
ཀྱང་ཁེ ངས་པའི་དྲི་ཙམ་ཡང་མེད་པར་གདུལ་བྱ་དམན་པ་ལ་ཐུགས་བརྩེ་བ།
ཐུགས་རྒྱུད་ལ་སྤངས་རྟོ གས་མ་ལུས་མཐར་ཕྱིན་ཀྱང་ཕྱི་མའི་སྐྱེ་བོ་རྣམས་ལ་



216 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ཚུལ་འདི་ལྟར་གྱིས་ཤིག་ཅེས་བསླབ་པའི་ཕྱིར་ཡོངས་འཛིན་མཁས་པ་མང་པོ་བསྟེན་
ཏེ་མདོ་རྒྱུད་དགོངས་འགྲེལ་དང་བཅས་པ་ལ་གསན་སྦྱོངས་མཐར་ཕྱིན་པར་མཛད་
པས་མདོ་སྔགས་གཞུང་ལུགས་ཀུན་ལ་མཁས་པ། སའི་སྟེང་གི་མཁོ་དགུའི་ཡོ་བྱད་
ཐམས་ཅད་དྲུང་དུ་འདུས་ཤིང་ནམ་མཁའ་མཛོད་ལ་མངའ་བརྙེས་ཀྱང་ཡོད་པ་རྒྱུ་
མཚན་དུ་བྱས་ནས་གཟབས་མཆོར་དང་ཕྱར་གཡང་གི་རྣམ་པ་སྐད་ཅིག་ཀྱང་མི་
མཛད་པར་ལོ་རེར་ན་བཟའ་གསར་པ་ཚར་རེ་ལས་བརྗེ་བར་མི་མཛད་ཅིང་ཆོས་གོས་
རྣམ་པ་གསུམ་པོ་ཚད་དང་དབྱིབས་དང་བཞེས་ཚུལ་སོགས་འདུལ་བ་ནས་ཇི་ལྟར་
གསུངས་པ་ལས་དམན་ལྷག་ཏུ་མ་སོང་བར་མཛད་པ་སོགས་དྲན་ཤེས་བག་ཡོད་བརྟན་
པོས་ཅི་མཛད་འདུལ་བ་དང་བསྟུན་ནས་མཛད་པས་སོ་ཐར་གྱི་ཚུལ་ཁྲིམས་གཙང་བ།
བདག་པས་གཞན་གཅེས་ཀྱི་ཐུགས་བསྐྱེད་བཟང་
ཟང་པོས་ཅི་མཛད་སེམས་ཅན་གྱི་དོན་
འབའ་ཞིག་ཏུ་མཛད་པས་བྱང་སེམས་ཀྱི་ཚུལ་ཁྲིམས་རྣམ་པར་དག་པ། གསང་
སྔགས་རྒྱུད་སྡེ་བཞིའི་དབང་ལུང་མན་ངག་མཐའ་དག་རྒྱུད་ལྡན་བླ་མ་དམ་པ་ལས་
གསན་ཅིང་ཐུགས་ཉམས་སུ་བཞེས་པས་ཉམས་རྟོགས་ཕུལ་ཕྱིན་བརྙེས་ཤིང་རྡོ་རྗེ་
ཐེག་པའི་དམ་ཚིག་ལས་ནམ་ཡང་མི་འདའ་ཞིང་བཅས་པ་ཆེ་ཕྲ་མཐའ་དག་ཕྱག་
ལེན་ལ་ཐེབས་པར་མཛད་པས་རྒྱལ་བས་བསྔགས་པའི་རྡོ་རྗེ་འཛིན་པ་ཆེན་པོ་སྟེ།
མདོར་ན་སྡོམ་གསུམ་གྱི་བཅས་མཚམས་ལག་ལེན་ལ་ཁེལ་བ། ཆོས་ཀྱི་རྒྱལ་པོ་
ཙོང་ཁ་པ་ཆེན་པོའི་རིང་ལུགས་ལ་བསྲེ་སླད་ཕྲ་མོ་ཙམ་ཡང་མེད་པར་སྐྱོང་བས་
རྣམ་ཐར་གཙང་བ། འཆད་རྩོད་རྩོམ་གསུམ་གང་གི་ཐད་ལའང་ཟླ་དང་བྲལ་བ་སྟེ།
མདོར་ན། མཛད་པ་ཀུན་ལས་གསུང་གི་ནི། །མཛད་པ་མཆོག་ཡིན་དེ་ཡང་ནི།
།འདི་ཉིད་ཡིན་ཕྱིར་མཁས་པ་ཡིས། །འདི་ལ་
་ལས་སངས་རྒྱས་རྗེས་དྲན་བྱོས། །ཞེས་
གསུངས་པ་ལྟར། གསང་བ་འདུས་པའི་དབང་བཤད་ཆེན་མོ། རྡོ་རྗེ་འཇིགས་བྱེད་



སྐབས་གསུམ་པ། 217
ཀྱི་དབང་བཤད་དང་རིམ་གཉིས་ཀྱི་ཁྲིད་ཡིག །ཐུགས་རྗེ་ཆེན་པོའི་སྒྲུབ་ཐབས་དང་།
དཀྱིལ་ཆོག་སོགས་ལེགས་བཤད་དྲི་མ་མེད་པ་འདི་རྣམས་ལ་བལྟས་པས་ཤེས་ཤིང་།
རྣམ་ཐར་ཞིབ་པར་ནི་རྣམ་ཐར་གྱི་ཡི་གེ་ཆེན་མོ་ལོགས་སུ་བཞུགས་པ་ལས་བལྟ་བར་
བྱའོ། །ཁོ་བོ་ཅག་རང་གིས་དངོས་སུ་ཐོབ་པའི་བརྒྱུད་པ་ནི། རྗེ་བཙུན་བློ་བཟང་ཡེ་
ཤེས་དཔལ་བཟང་པོ་དེ་ཉིད་ཀྱིས་ལྷ་པ་སྤྲུལ་སྐུ་ཞབས་དྲུང་རིན་པོ་ཆེ་བློ་བཟང་འཕྲིན་
ལས་ལ་དགྱེས་བཞིན་དུ་གནང་ངོ་།།
༈ ཞབས་དྲུང་རིན་པོ་ཆེ་བློ་བཟང་འཕྲིན་ལས་ཞེས་བྱ་བའི་དམ་པ་འདི་ནི་
སྐྱེས་རབས་མང་པོ་ནས་ལམ་ལ་སྦྱངས་པའི་མཐུ་བརྟས་པ་ཞིག་སྟེ། ཞབས་དྲུང་
ལྷ་པ་བློ་བཟང་བསྟན་པ་དར་རྒྱས་ཀྱི་སྤྲུལ་སྐུར་འཁྲུལ་མེད་དུ་ངོས་ཟིན་ཅིང་
སྐུ་ན་ཕྲ་མོའི་དུས་ནས་དམ་པ་མང་པོའི་ཞབས་རྡུལ་སྤྱི་བོའི་རྒྱན་དུ་བཞེས་ཤིང་།
ལྷག་པར་རྗེ་བློ་བཟང་ཆོས་ཀྱི་རྒྱལ་མཚན་གྱི་ཐུགས་སྲས་དཀའ་ཆེ ན་ནམ་
མཁའ་རྡོ་རྗེ་ཞེས་ཡོངས་སུ་གྲགས་པ་དེ་ཉིད་ཀྱི་སྲས་ཀྱི་ཐུ་བོ་བླ་མ་རིན་ཆེན་
དོན་གྲུབ་ལ་དཔལ་དབེན་ས་སྙན་བརྒྱུད་ཀྱི་མན་ངག་རྣམས་བཞེས་ནས་ཐུགས་
ཉམས་སུ་བསྟར་བས་རྟོགས་པ་བླ་མེད་འཁྲུངས། པཎ་ཆེན་ཐམས་ཅད་མཁྱེན་
པ་ཆེན་པོས་སྤྱན་གྱི་འབྲས་བུ་ལྟར་བསྐྱངས་ཤིང༌། ལམ་རིམ། ཕྱག་ཆེན།
བློ་སྦྱོང་གི་སྐོར་སོགས་ཆོས་བཀའ་མཐའ་ཡས་པ་དང༌། ལྷག་པར་ཐུགས་རྗེ་ཆེན་
པོའི་ཆོས་སྐོར་ནི་གཟིམས་ཁང་རྒྱལ་མཚན་མཐོན་པོར་ཞབས་དྲུང་རིན་པོ་ཆེ་ཉིད་
གཅིག་པུ་ལ་དགྱེས་བཞིན་དུ་སྩལ། དེ་གའི་རྟེན་འབྲེལ་གྱིས་སྤྱིར་ཞབས་དྲུང་རིན་
པོ་ཆེ་འདི་ལ་དགེ་བའི་བཤེས་གཉེན་མང་པོས་གཏུགས་པས་འཕྲིན་ལས་དར་རྒྱས་
ཆེ་ཞིང་། ལྷག་པར་ཐུགས་རྗེ་ཆེན་པོའི་ཆོས་སྐོར་ནི་དབེན་གནས་བྱང་ཆུབ་ཆེན་
པོར་བཞུགས་རིང་ལོ་རེ་བཞིན་སྐྱ་སེར་གྱི་སྐྱེ་བོ་བགྲང་བ་ལས་འདས་པ་ལ་གནང་།



218 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ཐུགས་རྒྱུད་ལ་བྱང་ཆུབ་ཀྱི་སེམས་ ཤུགས་དྲག་པའི་སྟབས་ཀྱིས་འཕྲིན་ལས་རྒྱ་
ཆེ་རྒྱུན་རིང་བ་བྱུང་སྟེ། དེ་ཡང་རྡོ་རྗེ་འཛིན་པ་བློ་བཟང་དོན་གྲུབ་ཅེས་བྱ་བ་དེ་
ཉིད་ཀྱིས་ཞབས་དྲུང་རིན་པོ་ཆེ་འདི་ལ་མདོ་སྔགས་ཀྱི་ཆོས་མང་དུ་གསན་ནས་རྗེ་
བཙུན་བློ་བཟང་ཡེ་ཤེས་དཔལ་བཟང་པོ་ལ་འབུལ་བར་མཛད། རྗེ་དེ་ཉིད་ཀྱིས་
སྐལ་ལྡན་གྱི་སློབ་མ་བགྲང་བ་ལས་འདས་པ་ལ་གནང་བས་འཕྲིན་ལས་མཐའ་མེད་
དུ་འཕེལ་ལོ།།
ཡང་ཞབས་དྲུང་རིན་པོ་ཆེ་ཉིད་ཀྱིས་གྲུབ་པའི་དབང་ཕྱུག་ཆེན་པོ་བློ་བཟང་
རྣམ་རྒྱལ་དེ་ཉིད་ལ་མདོ་སྔགས་ཀྱི་ཆོས་མང་དུ་གནང་ཞིང་། གྲུབ་པའི་དབང་ཕྱུག་
དེ་ཉིད་ནས་བརྒྱུད་པའི་འཕྲིན་ལས་ཀྱང་དར་ཆ་ཆེ་བར་གནས་སོ། །ཞབས་དྲུང་རིན་
པོ་ཆེ་དེ་ཉིད་ཀྱིས་ཕྱི་རབས་བསྟན་འགྲོའི་དོན་དུ་ལེགས་བཤད་ཀྱི་རྩོམ་པའང་མང་
དུ་ཡོད་པར་མངོན་ཏེ། གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་པོས་
བསྐུལ་ནས་རྟེན་འབྲེལ་འཁོར་ཚུལ་གྱི་ལེགས་བཤད་རྨད་དུ་བྱུང་བ་ཞིག་ཁོ་བོ་ཅག་
གིས་མངོན་སུམ་དུ་མཐོང་ཞིང་། གཞན་ཡང་མང་དུ་ཡོད་པར་མངོན་ནོ།།
དེ་ལྟར་ཞབས་དྲུང་རིན་པོ་ཆེ་ཞེས་ཡོངས་སུ་གྲགས་པའི་སེམས་དཔའ་ཆེན་པོ་
དེ་ཉིད་ཀྱིས་བདག་ཅག་གི་དཔལ་ལྡན་བླ་མ་དམ་པ་གྲུབ་པའི་དབང་ཕྱུག་དཀའ་ཆེན་
རིན་པོ་ཆེ་མཚན་དངོས་བློ་བཟང་རྣམ་རྒྱལ་ཞེས་གྲགས་པ་དེ་ཉིད་ལ་ཐུགས་རྗེ་ཆེན་
པོའི་སྒྲུབ་ཐབས་སྨྱུང་གནས་ཀྱི་སྡོམ་པ་དང་བཅས་པ་དགྱེས་བཞིན་དུ་གནང་ངོ་།།
༈ གྲུབ་པའི་དབང་ཕྱུག་བློ་བཟང་རྣམ་རྒྱལ་དེ་ཉིད་ནི་སྲིད་པ་མཐའ་དག་མེ་
འབར་བའི་ཀློང་ལྟར་གཟིགས་ནས་འཁོར་བ་མཐའ་དག་ལ་ཞེན་པ་ལོག་པའི་ངེས་
འབྱུང་ཤུགས་དྲག་གིས་གཏིང་ནས་བསྐུལ་བ། བྱམས་པ་དང་སྙིང་རྗེས་བྲན་དུ་
བཟུང་བས་རང་གི་དོན་དུ་ཐར་པའི་གོ་འཕང་ལ་ཡང་ཆགས་པ་མེད་པ། འགྲོ་ཀུན་



སྐབས་གསུམ་པ། 219
འཁོར་བའི་བཙོན་ར་ནས་སྒྲོལ་ཕྱིར་ཆོས་ཀྱི་རྒྱལ་པོའི་གོ་འཕང་དུ་གཤེགས་པ་ལ་
ཆེས་ཤིན་ཏུ་རིངས་པ། ཕྱི་དང་ནང་གི་ཆོས་ཐམས་ཅད་སྣང་ཙམ་ཉིད་ནས་སྟོང་
བར་གཟིགས་པས་མཚན་མར་འཛིན་པའི་ཁྲི་ཤིང་མཐའ་དག་རྩ་བ་ནས་བཅད་པ།
གྲུབ་མཆོག་དབེན་ས་པའི་མན་ངག་ལ་ལྷ་གཅིག་མི་གཅིག་གི་ཚུལ་དུ་མཛད་པ།
དབེན་པའི་རི་སུལ་དུ་འཚོ་བ་དཀའ་ཐུབ་ལ་བརྟེན་ནས་སྒྲུབ་པ་སྙིང་པོར་མཛད་
པས་མི་ལ་གཉིས་པ་ལྟ་བུར་གྲགས་པ། མཐོ་དམན་བར་མའི་འགྲོ་བ་ཀུན་ལ་ངོ་
བསྲུང་མཐུན་འཇུག་སྤངས་ཏེ་ཅི་མཛད་འདུལ་བའི་བཅས་པ་དང་མཐུན་པར་མཛད་
པས་དྲང་སྲོང་ཆེན་པོའི་རྣམ་ཐར་རྗེས་སུ་སྐྱོང་བ། ཕྱོགས་རེའི་ལམ་ལ་འཆེལ་བ་
སྤངས་ཏེ་མདོ་སྔགས་ཟུང་དུ་འབྲེལ་བའི་ཉམས་ལེན་བཟང་པོ་རྗེས་སུ་སྐྱོང་བས་
སྙིགས་མའི་དུས་འདིར་རྒྱལ་བའི་གདུང་འཚོ་བ་འཛིན་པ། མཛད་པ་རྣམ་ཐར་
བཟང་པོ་ཕྱི་མའི་སྐྱེ་བོ་དག་ལ་སྣང་བར་མཛད་པ། སྲས་བཅས་རྒྱལ་བ་ཀུན་གྱིས་
བསྔགས་པར་འོས་པ་ཞིག་བྱོན་ཏེ། མཛད་པ་རྣམ་ཐར་ཞིབ་ཏུ་ཤེས་པར་འདོད་ན་ནི།
ཐུན་མོང་དང་ཐུན་མོང་མ་ཡིན་པའི་མཛད་པ་བཟང་པོ་རྣམས་ཁོ་བོས་ལོགས་སུ་ཡི་
གེར་བྲིས་ནས་ཡོད་པས་ཤེས་པར་བྱའོ།།
གྲུབ་པའི་དབང་ཕྱུག་ཆེན་པོ་དེ་ཉིད་ཀྱི་ཞབས་དྲུང་དུ་སྨྱུང་གནས་ཀྱི་སྡོམ་
པ་ཐུགས་རྗེ་ཆེན་པོའི་སྒྲུབ་ཐབས་ཀྱི་ལུང་མན་ངག་དང་བཅས་པ་བདག་གིས་
ལེགས་པར་ཞུས་སོ། །ཡང་རྗེ་བཙུན་བློ་བཟང་ཡེ་ཤེས་དཔལ་བཟང་པོ་དེ་ཉིད་
ཀྱིས་རྡོ་རྗེ་འཛིན་པ་བློ་བཟང་རིག་གྲོལ་ལ་ཐུགས་རྗེ་ཆེན་པོའི་དབང་མན་ངག་
དང་བཅས་པ་དགྱེས་བཞིན་དུ་གནང་ངོ༌། །༢རྡོ་རྗེ་འཛིན་པ་བློ་བཟང་རིག་གྲོལ་
ཞེས་བྱ་བའི་དམ་པ་དེ་ནི་གཙང་སྟོད་ཉི་རི་ཞེས་བྱ་བའི་ཡུལ་དུ་སྐུ་འཁྲུངས།
གཞོན་ནུའི་དུས་ནས་རབ་ཏུ་བྱུང་ཞིང་ཆོས་གྲྭ་ཆེན་པོ་བཀྲ་ཤིས་ལྷུན་པོར་ཞུགས་



220 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ཏེ་ཀུན་མཁྱེན་ལེགས་པ་དོན་གྲུབ་ཀྱི་ཡིག་ཆའི་སྟེང་ནས་རྣམ་འགྲེལ། ཕར་ཕྱིན།
དབུ་མ། འདུལ་བ།
མཛོད་བཅས་གཞུང་
ང་ཆེན་མོ་ལྔ་ལ་སྦྱངས་པ་མཐར་ཕྱིན་པར་
མཛད། དེ་ནས་སྔགས་གྲྭར་ཕེབས་ཏེ་གསང་སྔགས་རྒྱུད་སྡེ་བཞི་ལ་སྦྱངས་ཤིང་།
རྗེ་བཙུན་བློ་བཟང་ཡེ་ཤེས་དཔལ་བཟང་པོ་ལས་དབང་ལུང་མན་ངག་མཐའ་ཡས་
པ་གསན་ཅིང་།།
ལྷག་པར་དཔལ་དབེན་ས་སྙན་བརྒྱུད་ཀྱི་མན་ངག་གི་སྙིང་པོ་ལམ་གྱི་ལུས་
ཡོངས་སུ་རྫོགས་པའི་ཟབ་ལམ་བླ་མའི་རྣལ་འབྱོར་གྱི་ཟབ་ཁྲིད་རྒྱས་པར་གསན་ཏེ་
ཐུགས་དམ་གྱི་གཙོ་བོར་མཛད། རྡོ་རྗེ་འཛིན་པ་དགེ་ལེགས་རབ་རྒྱས་ལས་དཔལ་
གསང་བ་འདུས་པའི་རིམ་གཉིས་ཀྱི་ཟབ་ཁྲིད་སོགས་ཆོས་བཀའ་མཐའ་ཡས་པ་
གསན། རྡོ་རྗེ་འཛིན་པ་བློ་བཟང་དོན་གྲུབ་ལས་དཔལ་རྡོ་རྗེ་འཇིགས་བྱེད་ཀྱི་རིམ་
གཉིས་ཀྱི་ཟབ་ཆོས་མང་དུ་གསན། དེ་ལྟར་བླ་མ་དམ་པ་དེ་དག་གི་ཞབས་ལ་ཡུན་
རིང་དུ་གཏུགས་ཏེ་དཔལ་དབེན་ས་སྙན་བརྒྱུད་ཀྱི་མན་ངག་ཕལ་མོ་ཆེ་གསན་ནས་
དབེན་པའི་གནས་དུ་མར་ཐུགས་དམ་ལ་གཞོལ་བར་མཛད་པས་ཉམས་རྟོགས་ཕུལ་
ཕྱིན་བརྙེས། དེ་ནས་པཎ་ཆེན་ཐམས་ཅད་མཁྱེན་པ་ཆེན་པོའི་བཀས་ཤར་རྩེའི་ཁྲི་
ལ་ཕེབས་ཏེ་གཞུང་བཤད་རྒྱ་ཆེར་མཛད། དེ་ནས་སྔགས་ཁང་གི་གདན་སར་ཕེབས་
ཏེ་འགྲེལ་པ་བཞི་སྦྲགས་སོགས་སྔགས་ཕྱོགས་ཀྱི་བཤད་པ་རྒྱ་ཆེར་མཛད་ཅིང་དབང་
ལུང་མན་ངག་མཐའ་ཡས་པ་གནང་བས་རྡོ་རྗེ་འཛིན་པ་ཞེས་མཚན་དུ་གྲགས། དབང་
ཕྱོགས་གོང་མ་ཆེན་པོའི་རྒྱལ་ཁབ་ཏུ་བྱོན་ནས་བསྟན་འགྲོའི་དོན་རྒྱ་ཆེར་མཛད།
སྐུ་ཚེའི་མཇུག་ལ་ཤངས་རྒྱ་མཚོར་སྒྲུབ་གནས་བདེ་ཆེན་བཏབ་སྟེ་ཐུགས་དམ་གཙོ་
བོར་མཛད་ཅིང་ཕྱོགས་ཕྱོགས་ནས་འདུས་པའི་དད་ལྡན་རྣམས་ལ་དབང་ལུང་མན་
ངག་རྒྱ་ཆེར་སྩལ། དེ་ལྟར་བསྟན་འགྲོའི་དོན་རྒྱ་ཆེར་མཛད་པས་རྒྱུད་འཛིན་དམ་



སྐབས་གསུམ་པ། 221
པའང་མང་དུ་བྱོན་ཏེ་མཐའ་དག་བརྗོད་པར་མི་ནུས་ཤིང་རགས་རིམ་ཞིག་བརྗོད་ན།
གྲུབ་པའི་དབང་ཕྱུག་བློ་བཟང་རྣམ་རྒྱལ། སྔགས་ཆེན་དམ་ཆོས་དཔལ་འབྱོར།
ཤར་རྩེ་ཞལ་སྔ་ནས་བློ་བཟང་མགོན་པོ། སྐུ་སྐྱེ་རིན་པོ་ཆེ་བློ་བཟང་བསྟན་པའི་
རྒྱལ་མཚན། བྱང་ཆེན་གདན་ས་པ་གནས་བརྟན་བླ་མ། དུས་འཁོར་བླ་མ་ཡོན་ཏན་
དར་རྒྱས། མངའ་རིས་གྲྭ་ཚང་གི་བླ་མ་ངག་དབང་ཆོས་གྲགས། རྡོ་རྗེ་འཛིན་པ་ཡེ་
ཤེས་དཔལ་འབྱོར་སོགས་མཐའ་ཡས་པ་བྱོན་ཞིང་། གྲུབ་པའི་དབང་ཕྱུག་དོན་ཡོད་
མཁས་གྲུབ་པས་ཀྱང་རྡོ་རྗེ་འཛིན་པ་འདིའི་ཞབས་ལ་གཏུགས་སོ།།
དེ་དག་གི་ནང་ནས་ཀྱང་རྡོ་རྗེ་འཛིན་པ་ཡེ་ཤེས་དཔལ་འབྱོར་གྱིས་གཙང་ཕྱོགས་
སུ་དབང་རྗེས་གནང་གི་སྐོར་རྒྱ་ཆེར་སྤེལ་བར་མཛད། དུས་འཁོར་བླ་མ་ཡོན་ཏན་
དར་རྒྱས་ཀྱིས་དབུས་ཕྱོགས་སུ་ཆོས་རྒྱུན་རྒྱ་ཆེར་སྤེལ། གྲུབ་པའི་དབང་ཕྱུག་བློ་བཟང་
རྣམ་རྒྱལ་གྱིས་ཟབ་ལམ་བླ་མའི་རྣལ་འབྱོར་གྱི་ཟབ་ཁྲིད་རྩལ་དུ་བཏོན་ཏེ་རྒྱ་ཆེར་སྤེལ་
བར་མཛད། ལྷག་པར་རྗེ་ཡབ་སྲས་ནས་བརྒྱུད་པའི་དཔལ་དུས་ཀྱི་འཁོར་ལོའི་དབང་
བཞི་ཡོངས་སུ་རྫོགས་པའི་རྒྱུན་ཆད་དུ་ཉེ་བ་ན་རྡོ་རྗེ་འཛིན་པ་འདིས་རྒྱ་ཆེར་སྤེལ་
བར་མཛད་དེ། རྡོ་རྗེ་འཛིན་པ་འདིས་དུས་འཁོར་བླ་མ་དང་རྡོ་རྗེ་འཛིན་པ་ཡེ་ཤེས་
དཔལ་འབྱོར་སོགས་ལ་གནང་ཞིང་བརྒྱུད་པ་མ་ཆད་པར་གཞན་ལ་སྤེལ་དགོས་པའི་
བཀའ་གནང་བ་ལ་བརྟེན། རྡོ་རྗེ་འཛིན་པ་ཡེ་ཤེས་དཔལ་འབྱོར་གྱིས་དཔལ་སྣར་
ཐང་གི་གཙུག་ལག་ཁང་དུ་དུས་ཀྱི་འཁོར་ལོའི་དབང་ཡོངས་སུ་རྫོགས་པ་གནང་།
དེའི་ཚེ་བདག་གིས་ཀྱང་དུས་ཀྱི་འཁོར་ལོའི་དབང་ཡོངས་སུ་རྫོགས་པའི་བཀའ་
དྲིན་ཐོབ་བོ།།
དུས་འཁོར་བླ་མས་དབུས་ཕྱོགས་སུ་འདིའི་དབང་རྒྱ་ཆེར་གནང་བས་དུས་
འཁོར་བླ་མ་ཞེས་མཚན་གྲགས། རྒྱལ་དབང་ཐམས་ཅད་མཁྱེན་པ་ཆེན་པོས་



222 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
དེ་ནས་བརྒྱུད་པའི་དུས་འཁོར་གྱི་དབང་བཞེས་ཏེ་རྒྱ་ཆེར་སྤེལ་བར་མཛད་པས།
དེང་སང་གཙང་དབུས་ཐམས་ཅད་དུ་དཔལ་དུས་ཀྱི་འཁོར་ལོའི་ཆོས་སྐོར་རྒྱ་ཆེར་
འཕེལ་བ་འདི་རྡོ་རྗེ་འཛིན་པ་བློ་བཟང་རིག་གྲོལ་གྱི་སྐུ་དྲིན་ཡིན་པས་རྡོ་རྗེ་འཛིན་པ་
འདི་ནི་གངས་ཅན་པ་ཡོངས་ལ་སྐུ་དྲིན་ཆེ་བ་ཞིག་གོ། དེ་ལྟར་བསྟན་པའི་བྱ་བ་རྒྱ་
ཆེར་མཛད་ནས་ཕྱི་རབས་ཀྱི་སྐྱེ་བོ་རྣམས་ཀྱི་དོན་དུ་དཔལ་དབེན་ས་སྙན་བརྒྱུད་ཀྱི་
མན་ངག་ཡི་གེར་བཀོད་པའི་ལེགས་བཤད་ཀྱི་རྩོམ་པ་རྨད་དུ་བྱུང་བ་པོ་ཏི་གཉིས་ཙམ་
བཞུགས་སོ། །རྡོ་རྗེ་འཛིན་པ་བློ་བཟང་རིག་གྲོལ་དེ་ཉིད་ཀྱིས་སྲས་ཀྱི་ཐུ་བོ་རྡོ་རྗེ་འཛིན་
པ་ཡེ་ཤེས་དཔལ་འབྱོར་དཔལ་བཟང་པོ་ལ་གནང་ངོ༌།།
༈ རྡོ་རྗེ་འཛིན་པ་ཡེ་ཤེས་དཔལ་འབྱོར་ཞེས་གྲགས་པ་དེ་ནི་གཙང་སྟོད་དུ་
སྐུ་འཁྲུངས། སྐུ་གཞོན་ནུའི་དུས་ནས་གངས་ཅན་ཆོས་འཕེལ་གྱི་ཆོས་གྲྭར་ཞུགས་
ནས་ལོ་གསུམ་གྱི་བར་ལ་རྣམ་འགྲེལ་ལ་གསན་སྦྱོང་མཛད། དེ་ནས་བཀྲ་ཤིས་
ལྷུན་པོར་ཕེབས་ཏེ་གཞུང་ཆེན་མོ་རྣམས་ལ་
་སྦྱངས་པ་མཐིལ་ཕྱིན་པ་མཛད་ཅིང་།
རྗེ་བཙུན་བློ་བཟང་ཡེ་ཤེས་དཔལ་བཟང་པོའི་ཞབས་རྡུལ་སྤྱི་བོར་བཀོད་ནས་མདོ་
སྔགས་ཀྱི་ཆོས་མང་དུ་གསན་ཅིང་། དེ་ནས་དབེན་པའི་རི་ལ་ཕེབས་ཏེ་རྡོ་རྗེ་
འཛིན་པ་བློ་བཟང་རིག་གྲོལ་བསམ་སྦྱོར་གཉིས་ཀྱི་སྒོ་ནས་ཚུལ་བཞིན་དུ་བསྟེན།
དབང་ལུང་མན་ངག་ཕལ་མོ་ཆེ་བུམ་པ་གང་བྱོའི་ཚུལ་དུ་གསན། ཇི་ལྟར་གསན་
པ་ལྟར་ཐུགས་ཉམས་སུ་བཞེས་ནས་མཐར་བསྟན་པ་ལ་བྱ་བ་རྒྱ་ཆེར་མཛད། དེའི་
ནང་ནས་ཀྱང་རྗེ་བཙུན་བློ་བཟང་ཡེ་ཤེས་ནས་བརྒྱུད་པའི་དབང་དང་རྗེས་གནང་གི་
སྐོར་རྣམས་འཕྲིན་ལས་དར་ཆ་ཆེ་བར་བྱུང་ངོ་།།
དེ་ལྟ་བུའི་རྡོ་རྗེ་འཛིན་པ་དེ་ཉིད་ཀྱི་ཞབས་དྲུང་དུ་བདག་གིས་ཆོས་ཀྱི་བཀའ་
དྲིན་མང་དུ་ཐོབ་ཅིང་། ལྷག་པར་བྱ བྱ་རྒྱུད་ཀྱི་སྐོར་ལ་བྱ་རྒྱུད་ཐམས་ཅད་ཀྱི་གཙོ་



སྐབས་གསུམ་པ། 223
བོར་གྱུར་པ་ཐུབ་པ་དམ་ཚིག་གསུམ་བཀོད་ཀྱི་དབང་དང་། བྱ་རྒྱུད་པདྨའི་རིགས་
ཀྱི་གཙོ་བོར་གྱུར་པ་ཚེ་དཔག་མེད་ལྷ་དགུའི་དབང་དང་། བྱ་རྒྱུད་པདྨའི་རིགས་ཀྱི་
བདག་པོ་ཐུགས་རྗེ་ཆེན་པོ་ཞལ་བཅུ་གཅིག་པའི་དབང་རྣམས་དགྱེས་བཞིན་དུ་སྩལ་
བ་ལེགས་པར་ཐོབ་བོ། །ཡང་། རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱིས་དྲུང་
པ་རྒྱལ་ཚབ་པ་དང་། རྒྱ་ཕུག་པ་གཉིས་ལ་གནང་།།
༈ དེ་ཡང་། དྲུང་པ་རྒྱལ་ཚབ་པ་ནི་མངའ་རིས་བཟང་དཀར་བྱ་བའི་
ཡུལ་གྱི་སའི་ཆ་བཟང་ལྷ་ཞེས་བྱ་བར་མངའ་རིས་ཆོས་རྒྱལ་གྱི་གདུང་བརྒྱུད་དྲི་
མ་མེད་པ་བཟང་ལྷ་རྒྱལ་པོའི་སྲས་སུ་སྐུ་འཁྲུངས། དགུང་ལོ་ཉི་ཤུ་རྩ་ལྔ་ཙམ་
ལ་ཕེབས་པ་ན་དབུས་གཙང་དུ་ཕེབས་ཏེ། ཐོག་མར་སེ་རར་ཕེབས་ནས་བསྡུས་
པའི་རྟགས་གསལ་རྩ་བ་སོགས་ཐུགས་གཉེར་ཐོག་ཅིག་མཛད། དེ་ནས་དྭགས་
པོ་གྲྭ་ཚང་དུ་ཕེབས་ཏེ་གཞུང་ལུགས་རྣམས་ལ་སྦྱངས། སླར་ཡང་སེ་རར་ཕེབས་
ཏེ་དབུ་མ་སོགས་གཞུང་ཆེན་མོ་རྣམས་ལ་གསན་སྦྱོང་མཐར་ཕྱིན་པར་མཛད།
དེ་ནས་རྒྱུད་སྟོད་ལ་ཕེབས་ཏེ་སྔགས་ཕྱོགས་ལ་ཐུགས་སྦྱོང་མཛད། དེ་ལྟར་
མདོ་སྔགས་ཀྱི་གཞུང་རབ་འབྱམས་ལ་མཁས་པ
པར་གྱུར་པ་ན་གཙང་དུ་ཕེབས་ཏེ།
རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱི་ཞབས་ལ་གཏུགས་ཏེ་དཔལ་དབེན་ས་
སྙན་བརྒྱུད་ཀྱི་གདམས་ངག་མ་ལུས་པ་བུམ་པ་གང་བྱོའི་ཚུལ་དུ་གསན། དེ་ནས་
ཚེ་འདི་བློས་བཏང་སྟེ་རྟ་ནག་སའི་ཡོལ་དཀར། གོ་བོ་ཚང་། ཞལ་གཟིགས་སོགས་
དབེན་གནས་དུ་མར་འཚོ་བ་དཀའ་ཐུབ་ལ་བརྟེན་ནས་སྒྲུབ་བ་རྩེ་གཅིག་ཏུ་མཛད་
པས་གྲུབ་པའི་གོ་འཕང་མཐོན་པོར་གྱུར་ཏེ། རྒྱ་བོད་ཧོར་སོག་ཐམས་ཅད་ནས་
གདུལ་བྱ་གྲངས་མེད་པ་འདུས་པ་ལ་མདོ་སྔགས་ཀྱི་གདམས་པ་མཐའ་ཡས་པ་སྩལ།
པཎ་ཆེན་ཐམས་ཅད་མཁྱེན་པ་ཆེན་པོའི་བཀས་ཤངས་མདོ་རྒོད་ཚང་དུ་ཕེབས་ཏེ་



224 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
བསྟན་པ་ལ་བྱ་བ་རྒྱ་ཆེར་མཛད། མཐར་དགུང་ལོ་བརྒྱད་ཅུ་གྱ་བཞི་པ་ལ་ལྷ་ལྔ་
བྲག་ཏུ་ཞིང་བརྗེ་བའི་ཚུལ་བསྟན་ནོ།།
༈ དྲུང་པ་རྟ་ཕུག་པ་ནི། དྲུང་པ་རྒྱལ་ཚབ་པ་དང་གདུང་གཅིག་པས་གོང་དུ་
བརྗོད་ཟིན་པ་ལྟར་བཟང་ལྷ་རྒྱལ་པོ་ཆོས་རྒྱལ་དཔལ་ལྡེ་དང་། ཡུམ་སྐྱིད་འཛོམ་
ཞེས་བྱ་བ་གཉིས་ཀྱི་སྲས་སུ་བཟང་ལྷར་སྐུ་འཁྲུངས། མཚན་དཔལ་ལྡེ་ཞེས་བཏགས།
དགུང་ལོ་བཅུ་གསུམ་པ་ལ་དྲུང་པ་བློ་བཟང་རྣམ་རྒྱལ་ཞེས་གྲགས་པའི་བླ་མ་དམ་
པ་ཞིག་ལ་གཙུག་ཕུད་ཕུལ་ཏེ། དགེ་བསྙེན་གྱི་སྡོམ་པ་བཞེས་མཚན་བློ་བཟང་
རྒྱལ་མཚན་དུ་གསོལ། བློ་བཟང་དམ་ཆོས་རྒྱལ་མཚན་ཞེས་དམ་ཆོས་ནི་དྲུང་པ་
རང་ཉིད་ཀྱིས་བཅུག་པ་ཡིན་གསུང་། དེ་ནས་དགུང་ལོ་ཉེར་ལྔ་ཙམ་གྱི་བར་དུ་
མངའ་རིས་སུ་བཞུགས་ནས་མདོ་སྔགས་ཀྱི་ཆོས་མང་དུ་གསན་ཅིང་བསྙེན་སྒྲུབ་
སོགས་ལའང་འགྲུས་པར་མཛད། དེ་ནས་དབུས་གཙང་དུ་ཕེབས་ཏེ། ཐོག་མར་
དཀྱིལ་ཁང་གྲྭ་ཚང་གི་བླ་མ་སྨན་བླ་ཞེས་བྱ་བ་ལ་དགེ་ཚུལ་གྱི་སྡོམ་པ་བཞེས་ཤིང་།
དཀྱིལ་ཁང་གི་འཛིན་གྲྭར་གསན་སྦྱོང་ལ་བཞུགས། པཎ་ཆེན་ཐམས་ཅད་མཁྱེན་པ་
ཆེན་པོ་བློ་བཟང་ཆོས་ཀྱི་རྒྱལ་མཚན་གྱིས་སྤྱན་གྱི་འབྲས་བུ་ལྟར་བསྐྱངས་ཤིང་མདོ་
སྔགས་ཀྱི་གདམས་པ་མཐའ་ཡས་པ་ཞུ་མ་དགོས་པ་དགྱེས་བཞིན་དུ་སྩལ།།
དེ་ནས་པཎ་ཆེན་ཐམས་ཅད་མཁྱེན་པ་ཆེན་པོས་དབེན་པའི་གནས་སུ་སྒྲུབ་
པ་བྱ་དགོས་པའི་བཀའ་ལུང་གནང་བ་ལྟར་ཚེ་འདིའི་འཁྲི་བ་ཕྲ་མོ་ཙམ་ཡང་
མེད་པར་རྟ་ནག་རྟ་ཕུག་སོགས་དབེན་གནས་དུ་མར་དཀའ་སྤྱད་དྲག་པོའི་སྒོ་
ནས་སྒྲུབ་པ་ཡུན་རིང་ལ་དར་དྲག་པ་མཛད་པས་ཉམས་རྟོགས་ཕུལ་དུ་ཕྱིན་པ་
འཁྲུངས་པ་ན་མཁས་ཤིང་གྲུབ་པའི་སྙན་གྲགས་ཀྱིས་ས་སྟེང་ཁྱབ་པར་གྱུར་ཏེ་
སྐལ་ལྡན་གྲངས་མེད་པ་ལ་ཟབ་རྒྱས་ཀྱི་གདན་ས་པ་སྩལ་ཞིང་འཕྲིན་ལས་ཀྱི་ཁྱབ་



སྐབས་གསུམ་པ། 225
གདལ་ཤིན་ཏུ་ཆེ་བས་རྒྱུད་འཛིན་གྱི་བསྟན་འཛིན་དམ་པའང་མང་དུ་བྱོན་ཏེ།
རྗེ་གྲུབ་པའི་དབང་ཕྱུག་དགེ་ལེགས་རྒྱ་མཚོ་བ། ལྕང་སྐྱ་ཞབས་དྲུང་རིན་པོ་ཆེ་ངག་
དབང་བློ་བཟང་ཆོས་ལྡན། གྲུབ་པའི་དབང་ཕྱུག་སྨན་ཁང་པ་ངག་དབང་ཆོས་འཕེལ།
རྡོ་རྗེ་འཛིན་པ་ལྷུན་གྲུབ་རྒྱ་མཚོ་གྲུབ་པའི་དབང་ཕྱུག་བརྩོན་འགྲུས་རྒྱ་མཚོ་སོགས་
བསྟན་པ་ཡོངས་རྫོགས་ལ་མཁས་ཤིང་གྲུབ་པའི་བུ་ཆེན་མང་དུ་བྱོན་ཞིང་། པཎ་
ཆེན་ཐམས་ཅད་མཁྱེན་པ་ཆེན་པོ་རྗེ་བཙུན་བློ་བཟང་ཡེ་ཤེས་དཔལ་བཟང་པོས་ཀྱང་
དམ་པ་འདི་ཉིད་ལ་ནམ་མཁའ་སྒོ་འབྱེད་ཀྱི་དབང་དང་། གཅོད་སོགས་ཆོས་བཀའ་
ཅི་རིགས་གསན་པར་མཛད། འཕྲིན་ལས་རྒྱ་ཆེར་སྤེལ་བའི་རྒྱུད་འཛིན་གྱི་གཙོ་བོ་
ནི་གྲུབ་པའི་དབང་ཕྱུག་དགེ་ལེགས་རྒྱ་མཚོའོ། །དེ་ལྟར་དྲུང་པ་རྒྱལ་ཚབ་པ་དང་།
རྟ་ཕུག་པ་གཉིས་ཀྱི་རྣམ་པར་ཐར་པ་ཞིབ་པར་ནི་རྣམ་ཐར་གྱི་ཡི་གེ་ལོགས་སུ་
བཞུགས་པ་ལས་བལྟ་བར་བྱའོ། །དྲུང་པ་རྟ་ཕུག་པས་རྗེ་དགེ་ལེགས་རྒྱ་མཚོ་ལ་
ཆོས་སྐོར་འདི་གནང་།།
༈ རྗེ་དགེ་ལེགས་རྒྱ་མཚོ་བ་དེ་ནི། དྲུང་པ་རྣམ་པ་གཉིས་དང་འཁྲུངས་ཡུལ་
གཅིག་པས་མངའ་རིས་བཟང་ལྷར་ཡབ་
བ་གུ་རུ་དཀོན་མཆོག་དང་། ཡུམ་བུ་མོ་ཆོག་
གཉིས་ཀྱི་སྲས་སུ་སྐུ་འཁྲུངས། ཡུམ་གྱི་སྐུ་དྲིན་བསབ་ཕྱིར་དགུང་ལོ་བཅུ་དྲུག་གི་
བར་དུ་ཁྱིམ་དུ་བཞུགས། ཡུམ་གཤེགས་ནས་དཔོན་སློབ་བློ་བཟང་ལེགས་པའི་དྲུང་
དུ་ཡོངས་རྫོགས་དགེ་བསྙེན་གྱི་སྡོམ་པ་བཞེས། དེ་ནས་དབུས་གཙང་དུ་ཕེབས་ཏེ།
ཐོག་མར་བཀྲ་ཤིས་ལྷུན་པོར་པཎ་ཆེན་བློ་བཟང་ཆོས་ཀྱི་རྒྱལ་མཚན་དཔལ་བཟང་
པོ་ཞལ་མཇལ། དེ་ནས་ཤངས་མདོ་རྒོད་ཚང་དུ་ཕེབས་ཏེ་དྲུང་པ་རྒྱལ་ཚབ་པ་
བརྩོན་འགྲུས་རྒྱལ་མཚན་ལས་དགེ་ཚུལ་གྱི་སྡོམ་པ་བཞེས་མཚན་དགེ་ལེགས་རྒྱ་
མཚོར་གསོལ། ཆོས་བཀའ་ཅི་རིགས་གསན། དེ་ནས་དྭགས་པོ་གྲྭ་ཚང་དུ་ཕེབས་



226 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ཏེ་དཀའ་ཆེན་བཞི་ལ་སྦྱངས་པ་མཐར་ཕྱིན་པ པར་མཛད། སླར་ཡང་གཙང་དུ་ཕེབས་
ཏེ་དྲུང་པ་རྒྱལ་ཚབ་པ་ལས་བསྙེན་རྫོགས་ཀྱི་སྡོམ་པ་བཞེས། དྲུང་པ་རྒྱལ་ཚབ་པ་
འདས་ནས་དྲུང་པ་རྟ་ཕུག་པ་བསམ་སྦྱོར་གཉིས་ཀྱི་སྒོ་ནས་ཚུལ་བཞིན་དུ་བསྟེན་ཏེ།
བྱང་ཆུབ་ལམ་གྱི་རིམ་པའི་མན་ངག་མཐའ་ཆོད་པར་གསན། དེ་ནས་སེ་ར་རྩེར་
ཕེབས་ཏེ་དཀའ་སྤྱད་དྲག་པོའི་སྒོ་ནས་སྒྲུབ་པ་ལ་རྩེ་གཅིག་ཏུ་གཞོལ་བར་མཛད་
པས་གྲུབ་པའི་གོ་འཕང་བརྙེས་ནས་སྐལ་ལྡན་གྲངས་མེད་སྨིན་པར་མཛད་ཅིང་།
མཐར་རྗེ་བཙུན་བླ་མ་ངག་དབང་བྱམས་པ་རང་གི་རྒྱལ་ཚབ་ཏུ་མངའ་གསོལ་ཞིང་
ཐུབ་བསྟན་ཡོངས་རྫོགས་ཀྱི་བདག་པོར་བྱིན་གྱིས་རླབས་ཏེ་དགའ་ལྡན་དུ་རྒྱལ་བ་
མི་ཕམ་པའི་མདུན་སར་གཤེགས་སོ།།
གྲུབ་པའི་དབང་ཕྱུག་འདིའི་རྣམ་པར་ཐར་པ་ཞིབ་པར་ནི་བདག་ཅག་གི་དཔལ་
ལྡན་བླ་མ་དམ་པ་རྗེ་བཙུན་ངག་དབང་བྱམས་པ་དཔལ་བཟང་པོས་མཛད་པའི་རྣམ་
ཐར་གྱི་ཡི་གེ་ཆེན་མོ་ལས་ཤེས་པར་བྱའོ། །གྲུབ་པའི་དབང་ཕྱུག་དགེ་ལེགས་རྒྱ་མཚོ་
བ་དེ་ཉིད་ཀྱིས་བདག་ཅག་གི་དཔལ་ལྡན་བླ་མ་དམ་པ་རྗེ་བཙུན་ངག་དབང་བྱམས་པ་
ལ་ཆོས་སྐོར་འདི་དགྱེས་བཞིན་དུ་གནང་། བཀའ་དྲིན་གསུམ་ལྡན་རྗེ་བཙུན་རྩ་བའི་
བླ་མ་བྱམས་པའི་མཚན་ཅན་གྱི་ཞབས་དྲུང་དུ་ཐུགས་རྗེ་ཆེན་པོ་དཔལ་མོ་ལུགས་ཀྱི་
དབང་དང་རིགས་གཏད་ཀྱི་རྗེས་གནང་། སྒྲུབ་ཐབས་ཀྱི་ལུང་། སྨྱུང་བར་གནས་པའི་
སྡོམ་པ་དང་བཅས་པ་དགྱེས་བཞིན་དུ་སྩལ་བ་བདག་གིས་ལན་མང་དུ་ཐོབ་བོ།།
བདག་གི་དཔལ་ལྡན་བླ་མ་དམ་པ་མཚན་བརྗོད་པར་དཀའ་བ་རྗེ་བཙུན་
བླ་མ་ངག་དབང་བྱམས་པ་ཞེས་མཚན་ཡོངས་སུ་གྲགས་པ་འདི་ནི། སྔོན་ཡུན་རིང་
པོའི་དུས་ནས་བདག་ཅག་སྙིགས་མའི་དུས་ཀྱི་འགྲོ་བ་སངས་རྒྱས་དང་བྱང་སེམས་
གོང་མ་རྣམས་ཀྱིས་ཡལ་བར་བོར་བ། སྙིགས་མ་ལྔའི་རྒུད་པས་ཆེས་ཆེར་མནར་བ།



སྐབས་གསུམ་པ། 227
སྡུག་བསྔལ་བརྒྱ་ཕྲག་མང་པོས་ཉམ་ཐག་པ། གྱ་ཞིང་མགོན་མེད་པ་རྣམས་ཀྱི་མགོན་
དང་། སྐྱབས་དང་། དཔུང་གཉེན་དང་། གླིང་ལྟ་བུར་འགྱུར་བའི་ཐུགས་བསྐྱེད་
བཟང་པོའི་འབྲས་བུ་དུས་སུ་སྨིན་པས་མཚན་ཐོས་པ་ཙམ་གྱིས་གདུང་བ་སེལ་བ།
རྒྱལ་བའི་དམ་ཆོས་འཛིན་པའི་སྨོན་ལམ་རླབས་པོ་ཆེའི་མཐུ་གྲུབ་པས་མཆོག་དམན་
བར་མའི་སྐྱེ་བོ་ཐམས་ཅད་ཆོས་ཀྱི་བདུད་རྩིས་ཚིམ་པར་མཛད་པ། མདོ་རྒྱུད་
དགོངས་འགྲེལ་དང་བཅས་པ་ལ་མཁས་ཤིང་གྲུབ་པའི་ཡོན་ཏན་གྱི་ཆེ་བ་ཉིད་ཀྱི་མཐུས་
ཐུབ་བསྟན་ཡོངས་སུ་རྫོགས་པའི་ཆོས་ཀྱི་རྒྱལ་སྲིད་ལ་མངོན་པར་དབང་བསྐུར་བ།
ཆོས་ཀྱི་རྒྱལ་པོའི་བྱ་བ་བྱེད་པ། ལུང་རིགས་དྲི་མ་མེད་པའི་སེང་གེའི་ང་རོ་བསྒྲགས་
པས་ལུས་མེད་བདག་པོ་དཔུང་དང་བཅས་པའི་ཝ་སྐྱེས་མཐའ་དག་སྐྲག་པར་མཛད་
པ། ཆོས་ཀྱི་རྒྱལ་རྔ་བརྡུངས་པས་དཀར་ཕྱོགས་མཐའ་དག་དགའ་བ་བསྐྱེད་པ།
ཆོས་ཀྱི་རྒྱལ་མཚན་སྲིད་རྩེར་བསྒྲེངས་པས་ཆོས་ལྟར་བཅོས་པའི་ལྷ་མིན་མཐའ་དག་
ས་འོག་ཏུ་འབྱེར་བར་མཛད་པ། ཆོས་ཀྱི་རྒྱལ་པོ་སངས་རྒྱས་བཅོམ་ལྡན་འདས་ཀྱི་
རིང་ལུགས་དྲི་མ་མེད་པ་བྱང་ཕྱོགས་གངས་རིའི་ལྗོངས་སུ་གསལ་བར་མཛད་པ།
ལམ་གྱི་ལུས་ཡོངས་སུ་རྫོགས་པའི་ཉིན་བྱེད་འོད་སྣང་རྒྱས་པས་བྱར་མེད་རྩིང་སྤྱོད་
སྨྲ་བའི་སྲིན་བྱ་མཐའ་དག་མུན་པའི་ཁུང་བུར་ཞུགས་ནས་མི་སྣང་བར་མཛད་པ།
དཀར་པོའི་ས་བོན་ཅན་གྱི་དད་ལྡན་མཐའ་དག་གི་བློའི་པདྨོ་ཁ་ཕྱེ་བས་བྱང་ཕྱོགས་
ནོར་འཛིན་ཡངས་པའི་ཁྱོན་འདི་སྐྱེས་བུ་གསུམ་གྱི་ལམ་གྱི་དྲི་བཟང་འཕྲོ་བས་འགེངས་
པར་མཛད་པ་སྟེ།།མདོར་ན་རྒྱལ་བའི་བསྟན་པ་ལ་རྒྱལ་བ་རང་ཉིད་སླར་བྱོན་པ་ལྟར་
དུ་ཕུར་བུ་ལྕོག་རིགས་གསུམ་ལྷ་ཁང་དབེན་གནས་བྱང་ཆུབ་གླིང་ཞེས་གྲགས་པའི་
གནས་ན་མི་འཇིགས་གདོང་ལྔས་བཏེག་པའི་ཁྲི་འཕང་མཐོན་པོར་ཞབས་སེན་བརྟན་
པར་བཀོད་ནས། ཟབ་རྒྱས་ཆོས་ཀྱི་འཁོར་ལོ་བསྐོར་བཞིན་པར་བཞུགས་སོ།།



228 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
དེ་ལྟར་འདིར་བཀོད་པའི་བླ་མ་བརྒྱུད་རིམ་དེ་དག་ནི་ཁོ་བོ་ཅག་རང་གིས་ཇི་
ལྟར་ཐོབ་པའི་ཐོབ་རྒྱུན་ལྟར་བཀོད་པ་ཡིན་གྱི་འདི་གཅིག་པུར་ཟད་དོ་ཞེས་བརྗོད་
པ་ནི་མ་ཡིན་ནོ། །གཞན་དག་གིས་ནི་རང་རང་གིས་ཐོབ་རྒྱུན་འདི་ལྟར་རོ་ཞེས་
བརྗོད་ན་ལེགས་སོ། །དེ་ལྟ་མིན་པར་རྙེད་བཀུར་དང་སྙན་གྲགས་ཀྱིས་དབྱེན་བཅོས་
ཏེ་གཞན་དག་གི་སྣང་ངོར་ཐོབ་གྲངས་གསོག་པ་དང་། སྐྱེ་བོ་བླུན་རྨོངས་དང་།
བསླུ་བར་འདོད་པའི་བསམ་པས་ཁྱི་དང་གློ་བ་འཕྲད་པ་བཞིན་དུ་བརྟག་དཔྱད་མི་
བྱེད་པར་དབང་དང་མན་ངག་གང་བྱུང་ནས་ལེན་པར་བྱེད་ཅིང་བླ་མ་དང་སློབ་
མའི་དམ་ཚིག་གི་འབྲེལ་བ་བསྲུང་བའི་བསམ་པ་སྐད་ཅིག་ཀྱང་མེད་པར་རྒྱུན་ཐོབ་
པ་ཙམ་གྱིས་ཆོག་པར་བཟུང་ནས་མཐར་གཞན་ལ་དབང་བསྐུར་ཆོས་བཤད་བྱེད་
པར་རློམ་པའི་ཚེ་རང་གིས་ཇི་ལྟར་ཐོབ་པའི་བརྒྱུད་རིམ་རྣམས་གསང་ནས། འཇིག་
རྟེན་ན་གང་གྲགས་ཆེ་བའི་བླ་མ་རྣམས་གསོལ་འདེབས་བརྒྱུད་རིམ་དུ་བཅུག་ནས་
མངོན་རློམ་བྱེད་པ་ཆེས་མང་དུ་གནང་སྟེ། ཚུལ་དེ་འདྲ་བས་ནི་རྒྱལ་བའི་བསྟན་པ་
ལ་མི་ཕན་པའི་ཁར་བསྟན་པའི་རྒྱུན་དྲི་མ་མེད་པ་རྣམས་ནུབ་པའི་རྐྱེན་དུ་ཆེ་བས།
བསྟན་པ་གཅེས་པར་འཛིན་པའི་སྐྱེ་བོ་རྣམ་དཔྱོད་ཅན་རྣམས་ཀྱིས་ནི་བསམ་བཞིན་
་རྒྱལ་བའི་བསྟན་པ་ལ་གནོད་པའི་ལས་དེ་ལྟ་བུ་མི་བྱ་བར་ཚེ་རབས་གཏན་གྱི་
མདུན་མའི་རྩ་བ་བླ་མ་འཚོལ་བའི་ཚེ་ལེགས་པར་བརྟགས་ནས་མཚན་ཉིད་དང་ལྡན་
པ་རེ་ལ་ཆོས་ཀྱི་བཀའ་དྲིན་ནོད་དགོས་པ། དེ་ཡང་ཡང་དག་པར་རྫོགས་པའི་སངས་
རྒྱས་ནས་བཟུངས་དམ་པའི་སྐྱེ་བོ་བར་མ་ཆད་པ། དམ་ཚིག་ལ་སེལ་མེད་ཅིང་།
བྱིན་རླབས་ཀྱི་རྒྱུན་མ་ཉམས་པ་བདག་གི་དྲིན་ཅན་རྩ་བའི་བླ་མ་རྣམས་ཀྱི་བརྒྱུད་རིམ་
འདི་ལྟ་བུ་ལ་བརྟེན་པར་རིགས་སོ་ཞེས་རང་དང་སྐལ་བ་མཉམ་པ་དག་ལ་ཁོ་བོས་སྙིང་
གཏམ་དུ་བྱས་སོ།།



སྐབས་གསུམ་པ། 229
༈ སྨྲས་པ། ཐུབ་གསུང་རྣམ་དག་མ་དྲོས་མཚོ་ཆེན་ལས། །གངས་ཅན་རྭ་བ་
དཀར་པོའི་ཁོངས་ཡོངས་སུ། །བྱིན་རླབས་བདུད་རྩིའི་ཆར་རྒྱུན་འབེབས་མཛད་པ།
།བརྒྱུད་ལྡན་བླ་མའི་ཚོགས་རྣམས་ཀུན་ནས་རྒྱལ། །དམ་ཚིག་བྱིན་རླབས་བརྒྱུད་པ་
མ་ཉམས་ཤིང་། །བྱམས་དང་སྙིང་རྗེའི་རྟོགས་པ་མངོན་གྱུར་པ། །སྐྱོན་མེད་པད་
དཀར་འཕྲེང་བ་ལྟ་བུ་ཡི། །བརྒྱུད་ལྡན་བླ་མ་མཇལ་བ་སྐལ་བ་བཟང་། །རིགས་པའི་
མིག་བྲལ་ཚིག་འཁར་འཁྱོར་བྱེད་པའི། །དམུས་ལོང་ས་མཁན་བྱེད་པ་མང་མཐོང་ཚེ།
།ལམ་བཟང་ཡོངས་རྫོགས་དྲི་མེད་རིགས་ལམ་ནས། །དྲངས་ཏེ་སྟོན་པའི་བླ་མ་
བསམ་ཞིང་དྲན། །རྒྱུན་དུ་ཟང་ཟིང་ཁོ་ནས་མཆོད་དགོས་ཤིང་། །ཅུང་ཟད་ཙམ་ལ་
ཁྲི་གཏུམ་འཇིགས་པར་སྟོན། །ཡར་འདྲེན་གཤིན་རྗེའི་གཟུགས་ཅན་མང་མཐོང་ཚེ།
།རྟག་ཏུ་སྒྲུབ་པས་མཉེས་པའི་བླ་མ་དྲན། །དེང་ནས་བཟུང་སྟེ་སྐྱེ་བོ་ཐམས་ཅད་དུ།
།བྱམས་མགོན་བླ་མ་ཁྱེད་དང་མི་འབྲལ་ཞིང་། །བཀའ་བཞིན་སྒྲུབ་པའི་མཆོད་པས་
མཉེས་བྱས་ཏེ། །ཕ་རྗེས་བུ་ཡིས་ཟིན་པར་བྱིན་གྱིས་རློབས། །ཐུགས་རྗེ་ཆེན་པོའི་
སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་
སྟོན་ཞེས་བྱ་བ་ལས། བླ་མ་གོང་མ་གཅིག་ནས་གཅིག་ཏུ་བརྒྱུད་པའི་ལོ་རྒྱུས་དང་།
རྣམ་ཐར་བཤད་པའི་སྐབས་ཏེ་གསུམ་པའོ།། །།



སྐབས་བཞི་པ།
༡
ལམ་ཐུན་མོང་བས་རྒྱུད་སྦྱོང་བ།
༄༅། །རྗེ་བཙུན་བླ་མ་དམ་པ་ཐུགས་རྗེ་ཅན་རྣམས་ཀྱི་ཞབས་ལ་གུས་པས་ཕྱག་
འཚལ་ལོ། །གཉིས་པ་སྒྲུབ་ཐབས་དངོས་ཀྱི་དོན་བཤད་པ་ལ་གསུམ། རྟེན་གང་
གིས་ཉམས་སུ་བླང་བ།
གནས་གང་དུ་ཉམས་སུ་བླང་བ། ཚུལ་ཇི་ལྟར་དུ་ཉམས་
སུ་བླང་བའི་རིམ་པའོ། །དང་པོ་ལ་གསུམ། ལམ་ཐུན་མོང་བས་རྒྱུད་སྦྱང་བ་དང་།
སྔགས་ཀྱི་འཇུག་སྒོ་དབང་རྣམ་པར་དག་པས་རྒྱུད་སྣོད་རུང་དུ་བྱ་བ་དང་། དབང་
ཐོབ་ནས་དངོས་གྲུབ་ཀྱི་རྩ་བ་དམ་ཚིག་དང་སྡོམ་པ་དག་པར་བྱ་བའི་ཚུལ་ལོ།།
དང་པོ་ནི། སྔགས་ལ་འཇུག་པ་ལ་ལམ་ཐུན་མོང་བས་རྒྱུད་སྦྱངས་པ་སྔོན་
དུ་འགྲོ་དགོས་ཏེ། རྒྱུད་དོན་བསྡུས་པ་ལྔ་བཅུ་པ་ལས། བསམ་པ་དག་པའི་སློབ་
མ་ནི། །དཀོན་མཆོག་གསུམ་ལ་སྐྱབས་སོང་ལ། །བླ་མའི་རྗེས་སུ་འཇུག་པ་འདི།
།ཁ་ཏོན་བྱ་བར་སྦྱིན་པར་བྱ། །དེ་ནས་སྔགས་སོགས་སྦྱིན་པ་ཡིས། །དམ་ཆོས་
སྣོད་དུ་བྱས་ནས་ནི། །ཞེས་སྔགས་ཀྱི་འཇུག་སྒོ་དབང་བསྐུར་བར་བྱེད་པ་ལ།
དཀོན་མཆོག་གསུམ་ལ་སྙིང་ཐག་པ་ནས་སྐྱབས་སུ་སོང་བ་ཞིག་དང་། བྱང་ཆུབ་
ཀྱི་སེམས་བཅོས་མ་མ་ཡིན་པ་རྒྱུད་ལ་སྐྱེས་པ་ཞིག་དགོས་པར་གསུངས། ཚུལ་དེ་
ནི་གསང་སྔགས་ཀྱི་རྒྱུད་སྡེ་བཞི་ག་ནས་ནན་ཏན་དུ་གསུངས་ཏེ། གསང་བ་སྤྱི་རྒྱུད་
ལས། སློབ་མ་རིགས་བཙུན་གཙང་སྦྲ་ཅན། །སྙིང་སྟོབས་ཆེ་ཞིང་ཆོས་ལྷུར་ལེན།



232 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
།དད་པ་ཆེ་ཞིང་བཟོད་དང་ལྡན། །དྲན་དང་ལྡན་ཞིང་མཁས་པ་སྟེ། །ཞེས་དང་།
བརྟན་ཞིང་དུལ་ལ་སྙན་པར་སྨྲ། །སྨྲ་མཁས་པ་དང་བློ་དཀྱེལ་ཅན། །ཡང་དག་ཤེས་
ཤིང་བྱས་པ་གཟོ། །བློ་དང་ལྡན་ཞིང་སྤོབས་པ་ཆེ། །ཆེན་པོར་འདོད་པའི་ང་རྒྱལ་མེད།
།མདོག་དང་གཟུགས་དང་ན་ཚོད་བཟང་། །བསྟན་བཅོས་དག་ལ་གོམས་པར་བྱས།
།ཧ་ཅང་མི་རིང་མི་ཐུང་ལ། །དེ་ལ་སོགས་པའི་ཡོན་ཏན་དང་། །ལྡན་པའི་བློ་ཅན་
སློབ་མར་ཤིས་( ཤེས་)། །ཞེས་སྔགས་ལ་འཇུག་པའི་རྟེན། དད་པ་ཆེ་བ་ལ་སོགས་
པའི་ཡོན་ཏན་དེ་དག་དང་ལྡན་དགོས་པར་གསུངས་ཏེ། ཡང་ལུང་དེའི་འཕྲོ་ནས།
རང་བཞིན་ངན་གཏུམ་གཡོ་ཅན་དང་། །སྙིང་རྗེ་མེད་ཅིང་ངན་པས་འཚོ། །ཡན་ལག་
ཉམས་དང་ཡན་ལག་ལྷག །ཧ་ཅང་སྦོམ་དང་སྐེམ་དང་ལྡན། །མིག་དམར་གདོང་ནི་
ཁྲོ་གཉེར་ཅན། །ཁ་དོག་འབྱེས་ཤིང་ཡན་ལག་རྣམས། མཚན་དང་ལྡན་པ་མ་ཡིན་པ།
།དེ་འདྲའི་སློབ་མ་སྐྱོན་མང་བ། །སློབ་དཔོན་གྱིས་ནི་སྤང་བར་བྱ། །ཤ་ཚུགས་མི་
ལེགས་ཡོན་ཏན་མེད། །རིགས་ནི་དམའ་ཞིང་ངན་
་པས་འཚོ། །ནད་བུ་ཅན་དང་དད་
མེད་པའི། །སློབ་མ་རྣམས་ནི་ཡོངས་སུ་སྤང་། །བདག་ཉིད་ངན་པའི་མི་གང་དག
།སྨད་འཚོང་མ་ལ་རབ་གདུང་ཞིང་། །ཆང་དད་ཅན་དང་རྒྱན་ལ་སྲེད། །ཙབ་ཧྲལ་
སྡིག་གསོག་ངག་མི་བཙུན། །གཞན་དག་ཁྱད་གསོད་མུ་ཅོར་སྨྲ། །དེ་དག་རྟག་ཏུ་
ཡོངས་སུ་སྤང་། །ཞེས་ཤེས་རྒྱུད་རྩུབ་ཅིང་སྙིང་རྗེ་མེད་པ་སོགས་ཇི་སྐད་བཤད་པའི་
སྐྱོན་རྣམས་དང་ལྡན་ན་སྔགས་ལ་འཇུག་ཏུ་མི་རུང་བར་གསུངས་ལ།།
ཡང་རྒྱུད་དེ་ཉིད་ལས། དཀོན་མཆོག་གསུམ་ལ་སེམས་དད་ཅིང་། །ཚུལ་
ཁྲིམས་ཀྱི་ནི་སྡོམ་པས་བསྡམས། ཐེག་པ་ཆེ་ལ་ལྷག་མོས་པའི། །སློབ་མི་ཡོངས་
སུ་བཟུང་བ་ཤིས། །སློབ་མ་ཡན་ལག་མ་ཉམས་དང་། །ལྷག་པར་ཡོན་ཏན་ལྡན་པ་
དང་། །ནད་མེད་རིགས་ནི་བཙུན་པ་དང་། །དད་ཅིང་བརྟུལ་ཞུགས་བརྟན་པ་དང་།



སྐབས་བཞི་པ། 233
།དཀོན་མཆོག་གསུམ་ལ་གང་དད་ཅིང་། །ཐེག་པ་ཆེན་པོའི་ལུགས་ལ་དགའ།
།བསོད་ནམས་འདོད་པའི་སེམས་ཅན་ནི། །ཆེན་པོ་དེ་དག་མདོར་བཟུང་ངོ་།
།ཞེས་སྔགས་ལ་འཇུག་པ་ལ། འཁོར་བ་མཐའ་དག་གིས་འཇིགས་ནས་དཀོན་
མཆོག་གསུམ་ལ་སྙིང་ནས་སྐྱབས་སུ་སོང་བ་ཞིག་དང་། ལས་འབྲས་ལ་ཡིད་ཆེས་
ནས་ཚུལ་ཁྲིམས་རྣམ་པར་དག་པ་སྲུང་བ་ཞིག་དང་། རང་ཉམས་ལ་དཔགས་ཏེ་
སེམས་ཅན་ཐམས་ཅད་འཁོར་བའི་སྡུག་བསྔལ་ལས་སྒྲོལ་འདོད་ཀྱི་བསམ་པ་ཤུགས་
དྲག་པོས་ཐེག་ཆེན་ལ་མོས་པ་བརྟན་པ་ཞིག་ངེས་བཟུང་དུ་དགོས་པར་གསུངས་ལ།
བསམ་པ་དེ་དག་དང་ལྡན་ཞིང་སྙིང་ནས་སྔགས་ལ་མོས་པ་ཞིག་ཡིན་ན་ནི། གོང་དུ་
བཤད་པའི་རིགས་རུས་བཙུན་ཞིང་གཟུགས་བཟང་བ་སོགས་ཀྱི་ཡོན་ཏན་ཐམས་ཅད་
དང་མི་ལྡན་ཀྱང་། སྔགས་ལ་འཇུག་ཏུ་རུང་བ། བདེ་གཤེགས་གསང་སྔགས་སྒྲུབ་
པ་ལ། །དོན་གཉེར་བརྩོན་པའི་སློབ་མ་ནི། །གཟུགས་ངན་ཡོན་ཏན་མི་ལྡན་ཡང་།
།བློ་དང་ལྡན་པས་གཞུག་པར་བྱ། །ཞེས་གསུངས་སོ། །སྔགས་ལ་འཇུག་པའི་སྔོན་
དུ་དགེ་བསྙེན་དགེ་ཚུལ་སོགས་རྒྱལ་བའི་བསྟན་པ་ལ་རིམ་གྱིས་འཇུག་དགོས་པ་དང་།
མ་མཐའ་ཡང་དགེ་བསྙེན་གྱི་སྡོམ་པ་རྣམ་པར་དག་པ་ཞིག་བླངས་ནས། དེའི་བཅས་
མཚམས་བསྲུང་བ་གཞིར་བཞག་ནས། ཐེག་པ་ཆེན་པོའི་ལམ་ལ་ཚུལ་བཞིན་དུ་སྦྱངས་
པ་ཞིག་ངེས་པར་དགོས་པ་ནི། དཀྱིལ་འཁོར་ཆོ་ག་འཁོར་བཞི་པོ༌། །ཐེག་པ་ཆེ་ལ་
དགའ་བའི་བདག །རང་གི་བསླབ་པ་ལ་བརྩོན་པ། །ཀུན་གྱི་ཆོ་ག་ཡིན་པར་བཤད།
།ཅེས་གསུངས་སོ།།
འོ་ན་བསམ་པ་དེ་འདྲ་བ་མ་སྦྱངས་པར་སྔགས་ལ་ཞུགས་ན་སྐྱོན་ཅི་ཡོད་སྙམ་ན།
དེ་ཉིད་ལས། ལ་ལ་གསང་སྔགས་སྒྲུབ་དོན་གཉེར། །འདི་ན་དཀྱིལ་འཁོར་འཇུག་པར་
བྱེད། །བསོད་ནམས་འདོད་པས་དེ་ལས་གཞན། །གཞན་དག་འཇིག་རྟེན་གཞན་དོན་



234 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
གཉེར། །འཇིག་རྟེན་ཕ་རོལ་དོན་གཉེར་བའི། །དད་པ་མང་དུ་བྱེད་པ་ཡིས། །བློ་ལྡན་
དཀྱིལ་འཁོར་འཇུག་བྱ་ཡིས། །ཚེ་འདིའི་འབྲས་བུ་འདོད་མི་བྱ། །ཚེ་འདི་འདོད་པར་
གྱུར་པ་ལ། །འཇིག་རྟེན་ཕ་རོལ་དོན་མི་འགྱུར། །འཇིག་རྟེན་ཕ་རོལ་དོན་གཉེར་སྐྱེས།
།འཇིག་རྟེན་འདི་ཡི་འབྲས་བུ་རྒྱས། །ཞེས་ཕྱི་མའི་དོན་བསྒྲུབ་འདོད་མེད་པར་ཚེ་
འདིའི་བསམ་པ་ཙམ་གྱིས་སྔགས་ལ་གཞུག་བློ་བྱས་ཀྱང་ཐེག་པ་ཆེན་པོར་འགྱུར་བའི་
སྐབས་མེད་ཅིང་། འཇིག་རྟེན་ཕྱི་མར་མཐོ་རིས་ཐོབ་པའི་ཐབས་སུ་ཡང་མི་འགྱུར་ན།
སངས་རྒྱས་ཐོབ་པའི་རྒྱུར་ག་ལ་འགྱུར། ཞེས་བཤད་ལ། དེ་ནི་ཇོ་བོ་རིན་པོ་ཆེ་ལ།
ཚེ་འདིའི་རྙེད་བཀུར་སྙན་གྲགས་སོགས་འདོད་ནས་བྱས་པའི་ལས་རྣམས་ལ་འབྲས་
བུ་ཅི་མཆིས་ཞུས་པས། འབྲས་བུ་དེ་ཁོ་ན་ཉིད་མཆི་གསུང་། ཕྱི་མ་ལ་ཅི་མཆི་ཞུས་
པས། དམྱལ་བ་མཆི། ཡི་དྭགས་མཆི། དུད་འགྲོ་མཆི། ཞེས་གསུངས་པ་ལྟར་རོ།
།དེ་བཞིན་དུ་ལེགས་གྲུབ་ཀྱི་རྒྱུད་ལས་ཀྱང་། གཙང་ཞིང་དུལ་ལ་བརྟན་པར་ལྡན།
།མ་འཇུངས་
ངས་བློ་ལྡན་གཡེར་བག་ཆེ། །སྨྲ་མཁས་མི་འཇིགས་བཤེས་གཉེན་ཅན།
།བཟོད་ལྡན་དྲང་ལ་གཡོ་སྒྱུ་མེད། །ནད་མེད་པ་ལ་བདེན་པར་སྨྲ། །བཟོད་ཅིང་
གཤོར་ལ་དར་ལ་བབ། །དེ་བཞིན་ཡན་ལག་ཆང་བ་ཡི། །བློ་ལྡན་དེ་ནི་སྒྲུབ་པར་ཤིས།
།དཀོན་མཆོག་གསུམ་ལ་གང་དད་ཅིང་། །ཐེག་པ་ཆེན་པོ་ལ་ཡང་བསྒོམ། །དགེ་བའི་
ཕྱོགས་ལ་བརྩོན་འགྲུས་ཅན། །དེ་ལ་རིག་སྔགས་མྱུར་དུ་འགྲུབ། །གང་ཞིག་བྱང་ཆུབ་
སེམས་དཔའ་དང་། །གསང་སྔགས་ལ ལ་གུས་རིམ་གྲོ་བྱེད། །སེམས་ཅན་ཀུན་ལ་སྙིང་
བརྩེ་བ། །དེས་ནི་རིག་སྔགས་འབྲས་བུ་ཐོབ། །གཅིག་པུ་དབེན་པར་དགའ་བ་དང་།
།བདེན་པར་སྨྲ་ཞིང་གཙང་སྦྲ་ཆེ། །ཞི་བ་ཡིད་ནི་མི་གཡེང་བ། །རིག་སྔགས་དངོས་
གྲུབ་ཐོབ་པར་འགྱུར། །ཞེས་གསུངས་ལ། དེའི་དོན་ཡང་གསང་བ་སྤྱི་རྒྱུད་དང་འདྲའོ།
།དེ་བཞིན་དུ་རྒྱུད་བསམ་གཏན་ཕྱི་མ་ལས་ཀྱང་། བྱང་ཆུབ་སེམས་དང་དེ་ཉིད་གསུམ།



སྐབས་བཞི་པ། 235
།གལ་ཏེ་ཤེས་ན་དངོས་གྲུབ་སྣོད། །དེ་དག་ལེགས་པར་མི་ཤེས་ན། །ཁྱོད་ཀྱིས་དངོས་
གྲུབ་ཅི་ཞིག་འཐོབ། །ཅེས་སྔགས་ལ་ཞུགས་ནས་དངོས་གྲུབ་ཐོབ་པ་ལ་བྱང་ཆུབ་ཀྱི་
སེམས་དང་གནས་ལུགས་རྟོགས་པའི་ལྟ་བ་ཕུ་ཐག་ཆོད་པ་ཞིག་མེད་དུ་མི་རུང་བར་
གསུངས་སོ།།
དེ་བཞིན་དུ་ཐུགས་རྗེ་ཆེན་པོའི་རྒྱུད་ལས་ཀྱང་། བསྐལ་པ་དུ་མར་དགེ་
བསགས་དང་།
རིག་སྔགས་འདི་རྙེད་འགྱུར་བ་སྟེ།
།དད་ལྡན་ཁྲེལ་ཡོད་ངོ་ཚ་
ཤེས། །བློ་བཟང་བརྩེ་ལྡན་སྙིང་རྗེ་ཆེ། །མདོག་དཀར་མདངས་བཟང་གསོང་པོར་
སྨྲ། །སེམས་འཇམ་ལུས་ངག་དལ་བར་སྤྱོད། །བླ་མ་ལ་གུས་བརྟུལ་ཞུགས་ཆེ།
།སྲེད་པ་ཆུང་ཞིང་སྦྱིན་ལ་དགའ། །སངས་རྒྱས་ལ་གུས་སེམས་བཅས་པས།
།ཞེས་ཐུགས་རྗེ་ཆེན་པོའི་དཀྱིལ་འཁོར་དུ་ཞུགས་ནས་དངོས་གྲུབ་ཐོབ་པ་ལ་ཡོན་
ཏན་དེ་དག་དང་ལྡན་དགོས་པར་གསུངས་སོ། །གསང་བའི་བདག་པོ་ཕྱག་ན་རྡོ་རྗེའི་
སྲས་ཀྱི་ཐུ་བོ་སྐྱེ་བ་གཅིག་ཐོགས་ཀྱི་བྱང་ཆུབ་སེམས་དཔའ་དཔུང་བཟང་ཞེས་བྱ་བས་
བཅོམ་ལྡན་འདས་ཕྱག་ན་རྡོ་རྗེ་ལ། མི་རྣམས་གསང་སྔགས་ལ་འཇུག་བློ་བྱེད་པ་མང་
བ་ལ། དངོས་གྲུབ་ཐོབ་པ་ཤིན་ཏུ་དཀོན་པ་འདིའི་རྒྱུ་གང་ལགས་ཞེས་ཞུས་པ་ན།
གསང་བའི་བདག་པོ་ཕྱག་ན་རྡོ་རྗེས། རྨོངས་པ་གང་གིས་ལུས་དང་ངག་དང་ནི།
།དེ་བཞིན་ཡིད་ཀྱིས་བསོད་ནམས་བསགས་བྱས་ཀྱང་། །ཐམས་ཅད་ལོག་པར་ལྟ་
བས་བཅོམ་པ་ན། །དེ་ཡི་རྣམ་སྨིན་མི་འདོད་འབྲས་བུར་འགྱུར། །དཔེར་ན་ས་
དང་ཆུ་དང་དུས་ལྡན་ཡང་། །ས་བོན་ཚིག་པས་མྱུ་གུ་མི་སྐྱེད་ལྟར། །དེ་བཞིན་
མི་ཤེས་ལོག་ལྟས་བཅོམ་པ་ཡི། །སེམས་ལས་དགེ་བའི་ཆོས་རྣམས་མི་སྐྱེའོ།
།ཞེས་ལས་རྒྱུ་འབྲས་ལ་གཏིང་ནས་ཡིད་ཆེས་ཏེ་རྒྱལ་བའི་བཀའ་བཞིན་སྒྲུབ་པ་ཞིག་
མེད་པར་ནི། སྔགས་ཀྱི་དངོས་གྲུབ་ལྟ་ཞོག །ཐར་པ་ཆ་མཐུན་གྱི་བག་ཆགས་ཙམ་



236 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ཡང་འཇོག་མི་ནུས་པར་གསུངས་ལ། དེའི་ཕྱིར་ལོག་པར་ལྟ་བ་རྣམས་སྤངས་ཏེ།
།ཡང་དག་ལྟ་བ་ལ་ནི་བརྟེན་པར་གྱིས། །རྟག་ཏུ་སེམས་ནི་དགེ་བ་བཅུ་དག་གིས།
།ཆོས་ཀྱི་ལམ་ལ་གནས་པར་བྱས་ན་ལེགས། །ཞེས་དང་། དེ་ཡིས་བདེ་བར་གཤེགས་
ལ་དད་བསྐྱེད་ནས། །དེ་བཞིན་དུ་ནི་བྱང་ཆུབ་སེམས་ཀྱང་བསྐྱེད། །སེར་སྣ་རྒྱགས་
དང་དྲེགས་པ་རྣམས་སྤངས་ཏེ། །དཀོན་མཆོག་གསུམ་ལ་དད་པས་བསྙེན་བཀུར་བྱ།
།རྡོ་རྗེའི་རིགས་ཞེས་བརྗོད་པ་རྒྱ་ཆེན་དང་། །ང་ལ་ཡང་ནི་དད་ཅིང་དགའ་བར་བྱ།
ཚིག་རྩུབ་ཕྲ་མ་འཁྱལ་པ་སྨྲ་བ་དང་། །གཞན ན་གྱི་བུད་མེད་འཕྲོག་དང་བརྫུན་སྨྲ་དང་།
།རྐུ་དང་གཞན་གྱི་སྲོག་གཅོད་གནོད་བྱེད་དང་། །ཆང་དང་བྱི་བོ་བྱེད་པ་སྤང་བར་བྱ།
།ཞེས་སྔགས་ལ་ཞུགས་ནས་དངོས་གྲུབ་ཐོབ་པར་འདོད་ན། དཀོན་མཆོག་གསུམ་ལ་
སྐྱབས་སུ་འགྲོ་བ་སོགས་ལམ་ཐུན་མོང་བ་རྣམས་
ས་རྒྱུད་ལ་བསྐྱེད་དགོས་པར་ནན་ཏན་
དུ་གསུངས་ལ། དེ་བཞིན་དུ་རྒྱུད་སྡེ་གོང་མ་ནས་ཀྱང་ནན་ཏན་ཆེ་བར་གསུངས་ཏེ།
སྒྱུ་འཕྲུལ་དྲ་བའི་རིམ་པར་ཕྱེ་བ་དང་པོ་ལས། དགེ་དང་སྒོམ་ལ་དགའ་བ་དང༌།
།རྟག་ཏུ་བླ་མ་ལ་གུས་དང་། །རྒྱུན་དུ་ལྷ་རྣམས་མཆོད་བྱེད་པའི། །ཡོན་ཏན་ལྡན་ན་
སློབ་མ་ཡིན། །ཞེས་དང༌།།
རྡོ་རྗེ་འཕྲེང་བའི་རེ་བཞི་པ་ལས། སློབ་མ་ཡོན་ཏན་གང་ལྡན་ན། །རྣལ་འབྱོར་
རྒྱུད་ཀྱི་སྣོད་དུ་འགྱུར། །ཞེས་ཞུས་པའི་ལན་དུ། དད་ཅིང་བླ་མ་ལ་ཡང་གུས།
།རྟོག་པ་ངན་པ་རྣམ་པར་སྤངས། །ལུང་ནི་མང་དུ་ཐོས་པ་དང་། །སེམས་ཅན་རྣམས་
ནི་འདོན་པའི་བློས། །ཀུན་ཏུ་བརྩོན་དང་ཡང་དག་ལྡན། །དེ་ལྟ་བུ་ཡི་མཚན་ཉིད་ནི།
།དད་པ་ཆེན་པོའི་སློབ་མ་བཟང་། །ཞེས་བླ་མ་ལ་མོས་གུས་ཆེ་བ། ཚེ་འདིའི་དོན་
གཉེར་དང་། འཁོར་བར་ཆགས་པའི་རྣམ་རྟོག་ངན་པ་རྣམས་སྤངས་པ། སེམས་
ཅན་རྣམས་འཁོར་བའི་སྡུག་བསྔལ་ལས་སྒྲོལ་བའི་བྱང་ཆུབ་ཀྱི་སེམས་ཤུགས་དྲག་པ།



སྐབས་བཞི་པ། 237
སྡེ་སྣོད་ལ་མང་དུ་ཐོས་པ་དང་ལྡན་པ་རྣམས་སྔགས་ལ་འཇུག་པའི་སྔོན་དུ་རྒྱུད་ལ་
བསྐྱེད་དགོས་པ་ནན་ཏན་དུ་གསུངས་སོ།།
མདོར་ན་ལག་ན་རྡོ་རྗེ་དབང་བསྐུར་བའི་རྒྱུད་ལས། བྱང་ཆུབ་སེམས་དཔའ་
ཆེན་པོ་གཟུངས་སྔགས་ཆེན་པོའི་དཀྱིལ་འཁོར་ཤིན་ཏུ་རྒྱ་ཆེ་བ་འདི་དང་། ཤིན་ཏུ་
ཟབ་པ་འདི་དང་། གཏིང་དཔག་དཀའ་བ་དང་། གསང་བ་བས་ཀྱང་ཆེས་གསང་བ།
སེམས་ཅན་སྡིག་ཅན་རྣམས་ལ་བསྟན་དུ་མི་རུང་བ་འདི་ནི་ལག་ན་རྡོ་རྗེ་ཁྱོད་ཀྱིས་ཤིན་
ཏུ་དཀོན་པ་ཞིག་སྨྲས་ཏེ། འདི་ནི་སྔོན་མ་ཐོས་ན་སེམས་ཅན་ཇི་ལྟ་བུ་དག་ལ་བཤད་
པར་བྱ། ལག་རྡོ་རྗེས་སྨྲས་པ། འཇམ་དཔལ་གང་དག་བྱང་ཆུབ་ཀྱི་སེམས་པ་སྒོམ་པ་
ལ་ཞུགས་པ་དང་། གང་གི་ཚེ་དེ་དག་གིས་བྱང་ཆུབ་ཀྱི་སེམས་གྲུབ་པར་གྱུར་པ་དེའི་ཚེ།
འཇམ་དཔལ་བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོར་སྤྱོད་པའི་བྱང་ཆུབ་
སེམས་དཔའ་དེ་དག་ཡེ་ཤེས་ཆེན་པོར་དབང་བསྐུར་བའི་གཟུངས་སྔགས་ཀྱི་དཀྱིལ་
འཁོར་དུ་གཞུག་པར་བྱ་ཡི། གང་དག་གིས་བྱང་ཆུབ་ཀྱི་སེམས་རྫོགས་པར་མ་གྱུར་
པ་དེ་དག་ནི་གཞུག་པར་མི་བྱ་སྟེ། དེ་དག་ནི་དཀྱིལ་འཁོར་ཡང་ལྟར་མི་གཞུག་གོ
།དེ་དག་ལ་ནི་ཕྱག་རྒྱ་དང་གསང་སྔགས་ཀྱང་བསྟན་པར་མི་བྱའོ། །ཞེས་ལམ་ཐུན་
མོང་བ་སྔོན་དུ་མ་སོང་བར་སྔགས་ལ་འཇུག་མི་རུང་བར་གསང་སྔགས་རྒྱུད་སྡེ་བཞི་
ཀ་ནས་ནན་ཏན་དུ་གསུངས་སོ།།
དེ་དག་གི་རྒྱུ་མཚན་ཡང་། ཇོ་བོ་ཆེན་པོས། ཐེག་ཆེན་ཆོས་སྒོར་འཇུག་འདོད་
པས། །མུན་སེལ་གདུང་བ་ཞི་བྱེད་པ། །ཉི་ཟླ་ལྟ་བུའི་བྱང་ཆུབ་སེམས། །བསྐལ་
པར་འབད་པས་སྐྱེ་ཡང་རུང་། །ཞེས་གསུངས་པ་ལྟར། ཐེག་པ་ཆེན་པོའི་འཇུག་སྒོ་
ནི་བྱང་ཆུབ་ཀྱི་སེམས་ཡིན་པས། སེམས་དེ་རྒྱུད་ལ་སྐྱེས་ན་ཐེག་པ་ཆེན་པོར་ཆུད་ཀྱི།
སེམས་དེ་མེད་པར་མངོན་ཤེས་དང་། རྫུ་འཕྲུལ་ལ་སོགས་པའི་ཡོན་ཏན་ཅི་ཡོད་ཀྱང་



238 རྒྱུད་ཀྱི་དོན་གསལ་མཁས་པའི་དགའ་སྟོན་བཞུ
ད་བཞུགས་སོ།
ཐེག་པ་ཆེན་པོའི་གྲས་སུ་མི་ཆུད་དོ། །དེ་ལྟར་ཡང་། སྤྱོད་འཇུག་ལས། བྱང་ཆུབ་སེམས་
སྐྱེས་གྱུར་ན་སྐད་ཅིག་གིས། །འཁོར་བའི་བཙོན་རར་བསྡམས་པའི་ཉམ་ཐག་རྣམས།
།བདེ་གཤེགས་རྣམས་ཀྱི་སྲས་ཞེས་བརྗོད་བྱ་ཞིང་། །འཇིག་རྟེན་ལྷ་མིར་བཅས་
པས་ཕྱག་བྱར་འགྱུར། །ཞེས་དང་། དེ་རིང་སངས་རྒྱས་རིགས་སུ་སྐྱེས། །སངས་
རྒྱས་སྲས་སུ་ད་གྱུར་ཏོ། །ཞེས་དང་། འཕགས་པ་བྱམས་པའི་རྣམ་ཐར་ལས་ཀྱང་།
རིགས་ཀྱི་བུ་འདི་ལྟ་སྟེ་དཔེར་ན་རྡོ་རྗེ་རིན་པོ་ཆེ་ནི་ཆག་ཀྱང་། གསེར་གྱི་རྒྱན་ཁྱད་པར་
དུ་འཕགས་པ་ཐམས་ཅད་ཟིལ་གྱིས་གནོན་ཞིང་རྡོ་རྗེ་རིན་པོ་ཆེའི་མིང་ཡང་མི་འདོར་ལ་
དབུལ་བ་ཐམས་ཅད་ཀྱང་རྣམ་པར་བཟློག་གོ།
ཞེས་བྱང་ཆུབ་སེམས་དཔའི་སྤྱོད་པ་རླབས་པོ་ཆེ་ལ་མ་བསླབས་ཀྱང་སྨོན་པ་
བྱང་ཆུབ་ཀྱི་སེམས་རྒྱུད་ལ་སྐྱེས་ན། སེམས་དེ་སྐྱེས་ཙམ་ཉིད་ནས་བྱང་ཆུབ་སེམས་
དཔར་ཆུད་པ་དཔེ་དང་བཅས་ཏེ་གསུངས་སོ། །ཡང་བྱང་ཆུབ་ཀྱི་སེམས་ནི་ཕའི་
ས་བོན་ལྟ་བུར་སངས་རྒྱས་ཀྱི་རྒྱུ་ཐུན་མོང་མ་ཡིན་པ་དང་། གནས་ལུགས་རྟོགས་
པའི་ཤེས་རབ་ལ་སོགས་པ་རྣམས་ནི་རིགས་སྣ་ཚོགས་འཛིན་པའི་མ་བཞིན་དུ་ཐུན་
མོང་གི་རྒྱུར་གསུངས་ཏེ། ཐེག་པ་ཆེན་པོའི་རྒྱུད་བླ་མ་ལས། ཐེག་མཆོག་ལ་མོས་
ས་བོན་ཤེས་རབ་ནི། །སངས་རྒྱས་ཆོས་སྐྱེད་མ་དང་བསམ་གཏན་གྱི། །བདེ་བའི་
མངལ་གནས་སྙིང་རྗེའི་མ་མ་ཅན། །གང་ཡིན་དེ་དག་ཐུབ་པའི་རྗེས་སྐྱེས་སྲས།
།ཞེས་དང་། མངོན་རྟོགས་རྒྱན་ལས་ཀྱང་། ཤེས་པས་སྲིད་ལ་མི་གནས་ཤིང་།
།སྙིང་རྗེས་ཞི་ལ་མི་གནས་དང་། །ཞེས་གནས་ལུགས་རྟོགས་པའི་ཤེས་རབ་ཀྱིས་
འཁོར་བའི་འཆིང་བ་གཅོད་ནུས་ཀྱི། ཞི་མཐར་ལྷུང་བ་འགོག་མི་ནུས་ལ། རང་གཅིག་
པུ་ཞི་བདེ་དོན་གཉེར་གྱི་དམན་ལམ་དུ་ལྟུང་བ་འགོག་པ་ལ་བྱང་ཆུབ་ཀྱི་སེམས་རིན་པོ་
：ཆེ་རྒྱུད་ལ་བསྐྱེད་དགོས་པར་རིགས་པའི་ལམ་ནས་དྲངས་ཏེ་གསུངས་སོ།།



སྐབས་བཞི་པ། 239
དེས་ན། སྤྱོད་འཇུག་ལས། བསྐལ་པ་དུ་མ
མར་རབ་དགོངས་མཛད་པ་ཡི།
།ཐུབ་དབང་རྣམས་ཀྱིས་འདི་ཉིད་ཕན་པར་གཟིགས། །ཞེས་སངས་རྒྱས་དང་
བྱང་ཆུབ་སེམས་དཔའ་རྣམས་ཀྱིས་འཚང་རྒྱ་བའི་ཐབས་མཆོག་ཏུ་གྱུར་པ།
ཐེག་ཆེན་གྱི་ལམ་ཐམས་ཅད་ཀྱི་གཞུང་ཤིང་ལྟ་བུ་ནི་བྱང་ཆུབ་ཀྱི་སེམས་རིན་པོ་
ཆེ་འདི་ཉིད་ཡིན་པར་གཟིགས་པས། བློ་གྲོས་དང་ལྡན་པ་རྣམས་ཀྱིས་ནི་སྐྱེས་བུའི་
རྩལ་ཅི་ཡོད་ཀྱིས་ཐོག་མར་བྱང་ཆུབ་ཀྱི་སེམས་རིན་པོ་ཆེ་འདི་ཉིད་རྒྱུད་ལ་མ་སྐྱེས་
པ་བསྐྱེད་པ་དང་། སྐྱེས་ཟིན་གོང་འཕེལ་དུ་གཏོང་བའི་ཐབས་ལ་འབད་པར་བྱ་ཡི།
རྒྱལ་བའི་བསྟན་པའི་རྣམ་གཞག་མ་ཆགས་པའི་སྤོང་བ་པ་འགའ་ཞིག་གིས། ཆོས་
ཐམས་ཅད་ཀྱི་རྩ་བ་སེམས་ཡིན་པས་རང་སེམས་ངོ་ཤེས་པར་བྱ་བ་གཅིག་པུ་
མཆོག་ཡིན་གྱི། གཞན་མང་པོ་ལ་བསླབས་པ་ནི་འཁོར་བའི་རྒྱུའོ་ཞེས་སྨིན་མ་
གཟེངས་ཏེ་སྨྲ་བ་དག་གི་རྗེས་སུ་འཇུག་པར་མི་བྱ་སྟེ། སློབ་དཔོན་ཀླུ་སྒྲུབ་ཀྱིས།
སངས་རྒྱས་རང་སངས་རྒྱས་རྣམས་དང་། །ཉན་ཐོས་རྣམས་ཀྱིས་ངེས་བསྟེན་པའི།
།ཐར་པའི་ལམ་ནི་གཅིག་ཉིད་ཁྱོད། །གཞན་དག་མེད་ཅེས་བྱ་བར་ངེས། །ཞེས་
གསུངས་པ་ལྟར། སྟོང་ཉིད་རྟོགས་པའི་ལྟ་བ་ཡང་ཐེག་པ་གསུམ་ཀའི་ཐུན་མོང་བའི་
ལམ་ཡིན་པས། ལྟ་བ་དེ་ཙམ་གྱིས་ཐེག་པ་གསུམ་གྱི་ལམ་གྱི་ཁྱད་པར་འབྱེད་མི་ནུས་
ཤིང་། ཐེག་པ་ཆེ་ཆུང་གི་ཁྱད་པར་ནི་བྱང་ཆུབ་ཀྱི་སེམས་དང་། སྤྱོད་པ་རླབས་ཆེ་
བ་རྣམས་ཀྱིས་འབྱེད་པ་ཡིན་ཏེ། རིན་ཆེན་འཕྲེང་བ་ལས། ཉན་ཐོས་ཐེག་པ་དེ་ལས་
ནི། །བྱང་ཆུབ་སེམས་དཔའི་སྨོན་ལམ་དང་། །སྤྱོད་པ་ཡོངས་བསྔོ་མ་བཤད་དེས།
།བྱང་ཆུབ་སེམས་དཔར་ག་ལ་འགྱུར། །ཞེས་གསུངས་པ་ལྟར་རོ།།
དེས་ན་ཟབ་མོ་སྟོང་ཉིད་རྟོགས་པའི་ལྟ་བ་ཡོད་ཀྱང་། དེ་ཙམ་གྱིས་ཐེག་
ཆེན་ཐུན་མོང་མིན་པའི་ལམ་དུ་མི་འཇོག་ན། ལྟ་བ་དེ་ཡང་རྣལ་མ་མེད་ཅིང་།
* .



240 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
བྱང་ཆུབ་ཀྱི་སེམས་ལ་གོ་ཡུལ་ཙམ་ཡང་མེད་པར་སེམས་ཀྱི་ངོ་བོ་ཤེས་པ་ཙམ་
གྱིས་ཚེ་གཅིག་ཉིད་ལ་འཚང་རྒྱའོ་ཞེས་སྨྲ་ཡང་། ཐེག་པ་ཆེན་པོའི་ལམ་གྱི་
རྣམ་གཞག་ཤེས་པའི་མཁས་པས་བརྟགས་ན་བཞད་གད་ཀྱི་གནས་སུ་སྣང་ངོ་།
།དེས་ན་ཐེག་པ་ཆེན་པོ་ལ་རྒྱུ་ཕ་རོལ་ཏུ་ཕྱིན་པ་དང་། འབྲས་བུ་རྡོ་རྗེ་ཐེག་པ་
གཉིས་གསུངས་ཀྱི། དེ་ལས་གཞན་པའི་ཐེག་པ་ཆེན་པོ་ནི་རྒྱལ་བས་མ་གསུངས་སོ།
།དེ་ཉིད་གང་གི་སྒོར་འཇུག་ཀྱང་འཇུག་སྒོ་ནི་བྱང་ཆུབ་ཀྱི་སེམས་རིན་པོ་ཆེ་ཁོ་
ན་ཡིན་པར་ལུང་དང་རིགས་པ་དྲི་མ་མེད་པའི་ལམ་ནས་དྲངས་ཏེ་བསྒྲུབས་ཟིན་
པ་ལྟར་ཡིན་པས་ན། སེམས་དེ་མཚན་ཉིད་ཚང་བ་ཞིག་རྒྱུད་ལ་བསྐྱེད་དགོས་ལ།
དེ་ཡང་གང་ཡང་མ་བསླབས་པར་སེམས་དེ་གློ་བུར་དུ་རྒྱུད་ལ་སྐྱེ་བ་མི་སྲིད་པས།
ཐེག་པ་ཆེན་པོའི་ལམ་ལ་མཁས་པའི་
འི་བཤེས་གཉེན་དམ་པ་བསམ་སྦྱོར་གཉིས་ཀྱི་
སྒོ་ནས་ཚུལ་བཞིན་དུ་བསྟེན་ཏེ། བྱང་ཆུབ་ཀྱི་སེམས་རིན་པོ་ཆེའི་མི་མཐུན་པའི་
ཕྱོགས་རྣམས་རིམ་གྱིས་བསལ། མཐུན་པའི་རྐྱེན་རྣམས་རིམ་གྱིས་བསྒྲུབས་ནས་
རྒྱུད་ལ་བསྐྱེད་དགོས་ལ། དེ་ཡང་ཇོ་བོ་རྗེའི་ཞལ་ནས། བྱམས་པ་དང་སྙིང་རྗེ་
སྐྱོང་མི་ཤེས་པའི་བྱང་ཆུབ་སེམས་དཔའ་བོད་ཀྱིས་ཤེས་པ། ཞེས་གསུངས་པ་ལྟར།
བྱམས་སྙིང་རྗེ་སྔོན་དུ་མ་སོང་བར་བྱང་ཆུབ་ཀྱི་སེམས་རྒྱུད་ལ་སྐྱེ་ཐབས་མེད་ལ།
སྙིང་རྗེ་ཆེན་པོ་མཚན་ཉིད་ཚང་བ་ཞིག་རྒྱུད་ལ་བསྐྱེད་པ་ལ། མར་ཤེས། དྲིན་དྲན།
དྲིན་གཟོ་རྣམས་ཡུན་རིང་དུ་བསྒོམས་ནས་སེམས་ཅན་ཐམས་ཅད་ལ་ཡིད་འོང་གི་
བྱམས་པ་རྒྱུད་ལ་བསྐྱེད་དགོས།།
དེ་ལྟར་རིམ་གྱིས་བསྒོམས་པས་བྱམས་པ་དང་སྙིང་རྗེ་ཆེན་པོ་རྒྱུད་ལ་སྐྱེས་
པའི་ཚད་ཀྱང་། སྒོམ་རིམ་དང་པོ་ལས། གང་གི་ཚེ་ཡིད་དུ་འོང་བའི་བུ་མི་བདེ
བ་བཞིན་དུ་སེམས་ཅན་ཐམས་ཅད་ལའང་སྡུག་བསྔལ་གཏན་ནས་བྱང་བར་འདོད་



སྐབས་བཞི་པ། 241
པའི་རྣམ་པའི་སྙིང་རྗེ་རང་གི་ངང་གིས་འཇུག་པ། བདག་ཉིད་ཀྱིས་མཚུངས་པར་
འཇུག་པར་འགྱུར་བ་དེའི་ཚེ་དེ་རྫོགས་པ་ཡིན་པས་སྙིང་རྗེ་ཆེན་པོའི་མིང་འཐོབ་སྟེ།
དེ་ལྟར་སྙིང་རྗེ་ཆེན་པོ་གོམས་པའི་སྟོབས་ཀྱིས་སེམས་ཅན་མ་ལུས་པ་དྲང་བར་དམ་
བཅས་ནས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སྨོན་པའི་རང་
བཞིན་གྱི་བྱང་ཆུབ་ཀྱི་སེམས་བསྒྲིམ་མི་དགོས་པར་སྐྱེ་སྟེ། ཞེས་གང་གསུངས་
པ་ལྟར། སེམས་ཅན་ཡིད་ལ་དྲན་ཙམ་ནས་བདེ་བ་དང་ཕྲད་འདོད་དང་། སྡུག་
བསྔལ་དང་བྲལ་འདོད་ཀྱི་བློ་རྩོལ་མེད་དུ་ངམ་ངམ་ཤུགས་ཀྱིས་སྐྱེ་བ་ཞིག་དགོས་ལ།
དེ་འདྲ་བའི་སྙིང་རྗེ་སྐྱེ་བ་ལ་ཐོག་མར་རང་ཉིད་འཁོར་བ་དང་ངན་སོང་གི་སྡུག་
བསྔལ་མཐའ་དག་ལ་འཇིགས་ཤིང་སྐྲག་ནས་འཁོར་བའི་ཕུན་ཚོགས་གང་ལ་ཡང་
ཡིད་སྨོན་མེད་པར་མཐོང་ཙམ་ཉིད་ནས་ཞེན་པ་ལོག་པའི་བློ་ངམ་ངམ་ཤུགས་ཀྱིས་
སྐྱེ་བ་ཞིག་དགོས། འཁོར་བའི་ཕུན་ཚོགས་མཐའ་དག་ལ་ཞེན་པ་ལོག་པའི་བཅོས་
མིན་གྱི་ངེས་འབྱུང་དེ་ལྟ་བུ་སྐྱེ་བ་ལ། ཐོག་མར་ཚེ་འདི་ལས་བློ་ལོག་ནས་འཇིག་
རྟེན་ཕྱི་མ་འབའ་ཞིག་རྗེས་སུ་དྲན་ཏེ། དཀོན་མཆོག་གསུམ་ལ་སྙིང་ནས་སྐྱབས་
སུ་སོང་བ་ཞིག་དང་། ལས་དགེ་སྡིག་གི་སྤང་བླང་ཚུལ་བཞིན་དུ་ངེས་པར་བསྒྲུབ་
པ་ཞིག་དགོས་སོ།།
དེ་ལྟར་ཆོས་རྣམ་དག་ཅིག་བྱེད་པ་ལ་ལམ་མ་ནོར་བར་སྟོན་པའི་བཤེས་
གཉེན་དམ་པ་ཞིག་དང་མཇལ་བ་དང་། མཇལ་ནས་ཀྱང་བསམ་སྦྱོར་གཉིས་ཀྱི་
སྒོ་ནས་ཚུལ་བཞིན་དུ་བསྟེན་པ་ཞིག་ངེས་པ་ར ་དགོས་ཏེ། དེ་དག་གི་རིམ་པ་ནི།
རང་གི་མྱོང་བ་ལ་བསྐོར་ཏེ་ཞིབ་ཏུ་བརྟགས་ན་ཆེས་ཤིན་ཏུ་གསལ་ལོ། །མདོར་ན།
སྔགས་ལ་འཇུག་པ་ལ་ལམ་ཐུན་མོང་བའི་སྐོར་རྣམས་ངེས་པར་སྔོན་དུ་འགྲོ་དགོས་
པའི་ཚུལ་ཤིན་ཏུ་གསལ་ཞིང་གོ་བདེ་བར། རྡོ་རྗེ་འཆང་ཆེན་པོའི་ལམ་གྱི་རིམ་པ་ལས།



242 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
དེའི་རིམ་པ་ནི། ཐོག་མར་ཐེག་པ་ཆེན་པོའི་བཤེས་གཉེན་མཚན་ཉིད་དང་ལྡན་པ་ཞིག་
ལ་བསམ་པ་དང་། སྦྱོར་བས་བསྟེན་པ་ཚུལ་བཞིན་དུ་བྱའོ། །དེས་ཀྱང་དལ་བ་དོན་ཆེ་
བ་དང་། རྙེད་དཀའ་བའི་ཚུལ་བསྟན་ཏེ་བློ་སྦྱངས་པས་དལ་བའི་རྟེན་ལ་སྙིང་པོ་ལེན་
འདོད་ཆེན་པོ་སྐྱེས་པ་ན། སྙིང་པོ་ལེན་པའི་མཆོག་ནི་ཐེག་ཆེན་དུ་འཇུག་པ་ཉིད་ཡིན་ལ།
དེའི་འཇུག་སྒོ་ཡང་བྱང་ཆུབ་ཀྱི་སེམས་ཉིད་ཡིན་ཏེ། དེ་ཡང་དག་པ་ཞིག་རྒྱུད་ལ་ཡོད་
ན་དེའི་ཐེག་པ་ཆེན་པོ་ཡང་བཅོས་མ་མིན་པར་འགྱུར་ལ། དེ་ཚིག་ཙམ་དུ་སོང་ན་ཐེག་
པ་ཆེན་པོ་པ་ཡང་ཚིག་ཙམ་དུ་འགྲོ་བའི་ཕྱིར་རོ།།
དེ་ལྟར་ན་ཤེས་རབ་ཅན་གྱིས་སེམས་དེའི་མི་མཐུན་པའི་ཕྱོགས་རིམ་གྱིས་
བསལ་ནས་མཚན་ཉིད་ཚང་བ་ཞིག་བསྐྱེད་པར་བྱའོ། །དེ་ལ་ཡང་ཐོག་མར་ཚེ་
འདི་ལས་བློ་མ་བཟློག་ན་ཐེག་པ་ཆེ་ཆུང་གང་གི་ཡང་ལམ་གྱི་གེགས་ཡིན་པས།
ཚེ་འདིར་རིང་དུ་མི་གནས་པའི་འཆི་བ་དྲན་པ་དང་། ཤི་བའི་འོག་ཏུ་ངན་འགྲོར་
འཁྱམ་པའི་ཚུལ་རྣམས་བསམས་ནས་ཚེ་འདི་ལས་བློ་བཟློག་པར་བྱའོ། །དེ་ནས་
འཇིག་རྟེན་ཕྱི་མའི་ཕུན་ཚོགས་ལ་སྲེད་པའི་བློ་ཡང་འཁོར་བ་མཐའ་དག་གི་ཉེས་
དམིགས་ལེགས་པར་བསམས་ཏེ་བཟློག་ནས་ཡིད་ཐར་པ་ལ་ཕྱོགས་པར་བྱའོ།
།དེའི་འོག་ཏུ་རང་ཉིད་ཞི་བདེའི་སེམས་བཟློག་པའི་ཕྱིར་དུ་བྱམས་པ་དང་། སྙིང་
རྗེ་དང་། དེའི་རྩ་བ་ཅན་གྱི་བྱང་ཆུབ་ཀྱི་སེམས་ལ་རིང་དུ་སྦྱངས་ནས་བཅོས་མ་མ་
ཡིན་པའི་བྱང་ཆུབ་ཀྱི་སེམས་སྦྱང་བར་བྱའོ།།
དེ་ནས་བྱང་ཆུབ་སེམས་དཔའི་སྤྱོད་པ་རྣམས་ཤེས་པར་བྱས་ལ་སློབ་འདོད་
བསྐྱེད་དེ། རྒྱལ་སྲས་ཀྱི་སྤྱོད་པའི་ཁུར་གཟུང་བར་ནུས་པ་ན། བྱང་སེམས་ཀྱི་སྡོམ་
པ་བཟུངས་ནས་དེའི་བསླབ་བྱ་ལ་བསླབ་པར་བྱའོ། །དེ་ནས་རྡོ་རྗེ་ཐེག་པའི་དམ་
ཚིག་དང་སྡོམ་པའི་ཁུར་བཟུང་བར་ནུས་པ་ན། བླ་མ་ལྔ་བཅུ་པ་མཉན་ནས་བླ་མའི་



སྐབས་བཞི་པ། 243
བསྟེན་ཚུལ་རྣམ་པར་དག་པ་བྱས་ནས་སྔགས་ལ་འཇུག་པར་བྱ་སྟེ། བླ་མ་ལྔ་བཅུ་
པ་ལས། བསམ་པ་དག་པའི་སློབ་མ་ནི། །དཀོན་མཆོག་གསུམ་ལ་སྐྱབས་སོང་ལ།
།བླ་མའི་རྗེས་སུ་འཇུག་པ་འདི། །ཁ་ཏོན་བྱ་བར་སྦྱིན་པར་བྱ། །དེ་ནས་སྔགས་
སོགས་སྦྱིན་པ་ཡིས། །དམ་ཆོས་སྣོད་དུ་བྱས་ནས་སུ། །ཞེས་བསམ་པ་དག་པ་སྟེ།
བྱང་ཆུབ་ཀྱི་སེམས་སྦྱངས་པ་དང་། ཐུན་མོང་མ་ཡིན་པའི་སྐྱབས་འགྲོ་དང་ལྡན
པ་ལ་བླ་མ་ལྔ་བཅུ་པ་བཤད་པར་གསུངས་ཤིང་། བླ་མ་ལྔ་བཅུ་པ་བྱིན་པའི་རྗེས་སུ་
དབང་གིས་སྣོད་དུ་བྱ་བར་གསུངས་སོ།།
ཞེས་དང་། སློབ་དཔོན་ཨཱརྱ་དེ་བའི་སྤྱོད་བསྡུས་སྒྲོན་མེ་ལས་ཀྱང་།
རྡོ་རྗེ་སློབ་མས་གསོལ་པ། བདག་ཅག་ལྟ་བུའི་སོ་སོའི་སྐྱེ་བོ་ཐོག་མ་མེད་པ་
ནས་ཕྱི་རོལ་གྱི་དངོས་པོ་རྣམ་པ་སྣ་ཚོགས་པ་ལ་མངོན་པར་ཞེན་པས་ཡོད་པ་
དང་མེད་པ་དང་གཅིག་དང་དུ་མ་དང་། གཉིས་དང་གཉིས་ཀ་མ་ཡིན་པ་དང་།
ཡོད་པ་མ་ཡིན་པ་དང་། མེད་པ་མ་ཡིན་པ་དང་། རྟག་པ་དང་ཆད་པ་ལ་སོགས་པའི་
རང་བཞིན་གྱི་བག་ཆགས་ཀྱི་རྒྱུས་རྣམ་པར་རྟོག་པ་ལ་མངོན་པར་ཞེན་པ་ལ་ཞུགས་
པ་རྣམས་ཀྱིས། རྫོགས་པའི་རིམ་པའི་གོ་རིམས་ཀྱི་ཏིང་ངེ་འཛིན་ལ་སློབ་པ་ན།
གོ་རིམས་ཇི་ལྟ་བ་བཞིན་དུ་བསླབ་པར་བགྱིའམ། ཡང་ན་བླ་མའི་མན་ངག་ཙམ་
གྱིས་དེ་དག་སྐད་ཅིག་ཙམ་གྱིས་སོ་སོར་སྣང་བར་བགྱི། རྡོ་རྗེ་སློབ་དཔོན་གྱིས་
སྨྲས་པ། རིམ་གྱིས་འཇུག་པས་བསླབ་པར་བྱའི། ཅིག་ཅར་ནི་མ་ཡིན་ནོ།
།ཞེས་ལམ་ལ་རིམ་གྱིས་བསླབ་དགོས་པར་ནན་ཏན་དུ་གསུངས་ཤིང་། རིམ་གྱིས་
སློབ་ཚུལ་ཡང་ཐོག་མར་ལམ་ཐུན་མོང་བ་ལ་སྦྱངས། དེ་ནས་སྔགས་ལ་འཇུག
།སྔགས་ཀྱི་ལམ་ཡང་སྔ་མ་སྔ་མ་ལ་བསླབས་ནས། ཕྱི་མ་ཕྱི་མ་ལ་རིམ་གྱིས་སློབ་
དགོས་ཚུལ་གསུངས་ཤིང་། དེའི་དོན་བསྡུས་ཏེ། སེམས་ཅན་དང་པོའི་ལས་ཅན་



244 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ལ་བར་བ་
ར་གསུ་
རྣམས། །དམ་པའི་དོན་ལ་འཇུག་པ་ལ། །ཐབས་འདི་རྫོགས་པའི་སངས་རྒྱས་ཀྱིས།
།སྐས་ཀྱི་རིམ་པ་ལྟ་བུར་གསུངས། །ཞེས་སྐས་ཀྱི་རིམ་པའི་དཔེ་དང་བཅས་ཏེ་གས་
སུངས་སོ།།
དེ ་ལྟར་ལམ་ཐུན་མོང་བས་
རྒྱུད་སྦྱངས་ནས་སྔགས་ལ་འཇུག་དགོས་ཏེ།
སྔགས་ཀྱི་ལམ་ནི། ལམ་གཞན་ལས་ཆེས་དཀོན་པ་དང་། བསྐལ་ཆེན་གྲངས་མེད་
སོགས་ལ་མ་ལྟོས་པར་ཚོགས་གཉིས་མྱུར་དུ་རྫོགས་པར་བྱེད་པས། ལམ་གཞན་ལས་
ཆེས་མྱུར་བའི་རྡོ་རྗེའི་ཐེག་པ་དང་མཇལ་བཞིན་དུ། དེར་འཇུག་པའི་རྩོལ་བ་དོར་ན་ནི་
ཤིན་ཏུ་བླུན་པར་གསུངས་ཏེ། རྗེ་བླ་མས། འདི་ན་རྫོགས་སངས་རྒྱས་སུ་བགྲོད་པ་ལ།
།ཟབ་མོ་རྡོ་རྗེ་ཐེག་དང་ཕར་ཕྱིན་ཐེག །རྣམ་པ་གཉིས་ཡོད་གསང་སྔགས་ཕར་ཕྱིན་
ལས། །ཤིན་ཏུ་ཁྱད་པར་འཕགས་པ་ཡིན་ནོ་ཞེས། །ཉི་མ་ཟླ་བ་ལྟ་བུར་ཀུན་ཏུ་གྲགས།
།ཚིག་འདི་བདེན་པའི་ཚིག་ཏུ་འདོད་བཞིན་དུ། །ཟབ་མོའི་ཐེག་དེ་ཇི་ལྟ་བུ་ཞིག་ཅེས།
།ཚོལ་བར་མི་བྱེད་མཁས་པའི་ཁུར་འཛིན་པ། །དེ་འདྲ་དེ་ཡང་ཤེས་རབ་ཅན་ཡིན་ན།
།དེ་ལས་གཞན་པའི་དབང་པོ་རྟུལ་པོ་གང་། །ཞེས་གང་གསུངས་པ་ལྟར་རོ།།
ལམ་གཞན་ལས་ཆེས་དཀོན་པ་ནི། རྣམ་སྣང་མངོན་བྱང་ལས། འཇིག་རྟེན་དུ་
ནི་ཀུན་མཁྱེན་རྣམས། །རེས་འགའ་འབྱུང་ངམ་མི་འབྱུང་སྲིད། །ཨུ་དུམ་ཝ་རའི་མེ་
ཏོག་བཞིན། །བརྒྱ་ལམ་ན་ནི་རེས་འགའ་ཞིག །གང་གིས་སེམས་ཅན་མཉམ་མེད་དོན།
།མྱ་ངན་མི་འདའ་བྱེད་པར་ནུས། །གསང་སྔགས་སྤྱོད་པའི་ཚུལ་འབྱུང་བ། །དེ་བས་
ཀྱང་ནི་ཤིན་ཏུ་དཀོན། །བསྐལ་པ་བྱེ་བ་དུ་མ་རུ། །སྡིག་པ་བགྱིས་པར་གྱུར་བ་གང་།
།དེ་ཀུན་དཀྱིལ་འཁོར་འདི་འདྲ་བ། །མཐོང་བས་བྱང་བར་འགྱུར་ལགས་ན། །གྲགས་
པ་མཐའ་ཡས་སྔགས་སྤྱོད་པའི། །ཚུལ་ལ་གནས་ན་སྨོས་ཅི་དགོས། །སྐྱོབ་པའི་གསང་
སྔགས་བཟླས་ན་ནི། །གོ་འཕང་བླ་ན་མེད་པར་འགྱུར། །ཞེས་དང་། ལག་ན་རྡོ་རྗེ་དབང་



སྐབས་བཞི་པ། 245
བསྐུར་བའི་རྒྱུད་ལས་ཀྱང་། སངས་རྒྱས་འབྱུང་བ་རྙེད་པར་དཀའ། །མི་ཡི་ལུས་ཀྱང་
རྙེད་པར་དཀའ། །གསང་སྔགས་འབྱུང་བ་རྙེད་པར་དཀའ། །དད་པ་ཕུན་སུམ་ཚོགས་
པར་དཀའ། །ཞེས་དང་། དཔལ་གསང་བ་འདུས་པའི་རྩ་རྒྱུད་ལེའུ་བཅུ་བདུན་པ་ལས།
དེ་ནས་ཡང་ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་བདག་པོས། དེ་བཞིན་
གཤེགས་པ་ཐམས་ཅད་དང་། བྱང་ཆུབ་སེམས་དཔའ་དེ་དག་ལ་བཀའ་སྩལ་པ།
བཅོམ་ལྡན་འདས་དེ་བཞིན་གཤེགས་པ་ཐམས་ཅད་སྔོན་བྱུང་བ་ན་བརྗོད་ཀྱིས་མི་
ལང་བའི་ཡང་བརྗོད་ཀྱིས་མི་ལང་བའི་སངས་རྒྱས་པའི་ཞིང་རྡུལ་རབ་ཏུ་ཕྲ་བ་དང་
མཉམ་པའི་བསྐལ་པ་ཡང་འདས་ནས། གང་བཅོམ་ལྡན་འདས་དེ་བཞིན་གཤེགས་
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མར་མེ་མཛད་འདས་པ་ནས།
ཐུབ་པ་ཆེན་པོ་འོད་སྲུངས་མངོན་པར་སངས་རྒྱས་པའི་བར་གྱིས་ཀྱང་མ་གསུངས་སོ།
།དེ་ཅིའི་ཕྱིར་ཞེ་ན། བཅོམ་ལྡན་འདས་གསང་བ་ཆེན་པོའི་གནས་ཀྱི་དོན་བཤད་པ་དེ།
དེའི་ཚེ་དེའི་དུས་ན་སེམས་ཅན་རྣམས་ལ་སྐལ་བ་མེད་པའི་ཕྱིར། ཞེས་གསུངས་སོ།།
དེ་བཞིན་དུ་མགོན་པོ་ཀླུ་སྒྲུབ་ཀྱི་རིམ་ལྔ་ལ་སོགས་ལས་ཀྱང་། ཕར་ཕྱིན་
ཐེག་པའི་རང་ལམ་ཙམ་གྱིས་སངས་རྒྱ་མི་ནུས་པར། མཐར་སྔགས་ལམ་ལ་ངེས་
པར་བརྟེན་དགོས་པའི་ཚུལ་རྒྱུ་མཚན་དང་བཅས་ལུང་རིགས་དྲི་མ་མེད་པའི་ལམ་
ནས་དྲངས་ཏེ་མཐའ་དག་པར་གསུངས་ལ། དེའི་ཁུངས་རྣམས་དྲངས་ཏེ་བཤད་
ན་ཧ་ཅང་མངས་སུ་དོགས་པས། བློ་གྲོས་ཅན་རྣམས་ཀྱིས་གཞུང་དེ་དག་ཉིད་
ལས་ཤེས་པར་བྱའོ། །ལམ་ཐུན་མོང་བས་རྒྱུད་སྦྱངས་ནས་སྔགས་ལ་ངེས་པར་
འཇུག་དགོས་པའི་རྒྱུ་མཚན་ནི། ཕར་ཕྱིན་ཐེག་པ་ལས་སྔགས་ཀྱི་ལམ་འཚང་རྒྱ་
བ་ལ་ཐབས་མཆོག་ཏུ་གྱུར་པས་ཡིན་ཞིང་། དེ་ཡང་བསམ་པ་སེམས་བསྐྱེད་དང་།
སྤྱོད་པ་ཕྱིན་དྲུག་གི་སྒོ་ནས་ཕར་ཕྱིན་ཐེག་པ་དང་། སྔགས་ལམ་གྱི་ཁྱད་པར་འབྱེད་
ཐེ་



246 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
མི་ནུས་ཏེ། སེམས་བསྐྱེད་དང་ཕྱིན་དྲུག་ནི། མདོ་སྔགས་གཉིས་ཀའི་ལམ་ཐུན་མོང་
བ་ཡིན་པས་སོ།།
དེ་ཡང་སྔགས་ཀྱི་གདུལ་བྱ་ནི། ཕར་ཕྱིན་ཐེག་པའི་གདུལ་བྱ་ལས་ཀྱང་དབང་
པོ་རྣོ་ཞིང་བསམ་པ་ཆེས་ཤུགས་དྲག་པ་ཡིན་པས། བྱང་ཆུབ་ཀྱི་སེམས་ནི་སྔགས་
ལ་ཞུགས་ནས་ཀྱང་ལྷག་པར་ཡར་ལྡན་དུ་དགོས་ལ། ཕྱིན་དྲུག་སློབ་པ་ཡང་ངེས་
པར་དགོས་ཏེ། གསང་སྔགས་རྒྱུད་སྡེ་བཞི་ག་ནས་ཕྱིན་དྲུག་ལ་བསླབ་དགོས་པར་
ཡང་དང་ཡང་དུ་གསུངས་ཤིང་། ལྷའི་སྐུའི་རྒྱན་དང་གཞལ་ཡས་ཁང་གི་རྣམ་དག་
ལ་སོགས་པ་ཕྱིན་དྲུག་ལ་སྦྱར་ནས་གསུངས་པ་ཆེས་མང་བས་སོ། །ལམ་མྱུར་བུལ་
ཅུང་ཟད་ཡོད་པ་ཙམ་གྱིས་ཀྱང་མདོ་སྔགས་ཀྱི་ཐེག་པའི་ཁྱད་པར་འབྱེད་མི་ནུས་ཏེ།
ཕར་ཕྱིན་ཐེག་པ་རང་ལ་ཡང་ཕྱུགས་ཀྱི་ཤིང་རྟ་ལྟ་བུས་འགྲོ་བ་དང་། གླང་པོ་ཆེའི་
ཤིང་རྟ་ལྟ་བུས་བགྲོད་པ་དང་། ཉི་ཟླ་ལྟ་བུས་བགྲོད་པ་དང་། ཉན་རང་གི་རྫུ་འཕྲུལ་
ལྟ་བུས་བགྲོད་པ་དང་། སངས་རྒྱས་ཀྱི་རྫུ་འཕྲུལ་ལྟ་བུས་བགྲོད་པ་སྟེ། ལམ་མྱུར་བུལ་
གྱི་ཁྱད་པར་ཤིན་ཏུ་ཆེ་བ་རིམ་པ་ལྔ་ཡོད་པར་གསུངས་ཀྱང་། དེ་ཙམ་གྱིས་ཐེག་པའི་
ཁྱད་པར་འབྱེད་མི་ནུས་པ་བཞིན་ནོ།།
ལྟ་བ་མཐོང་དམན་གྱི་སྒོ་ནས་ཀྱང་མདོ་སྔགས་ཀྱི་ཁྱད་པར་འབྱེད་མི་ནུས་
ཏེ། མདོ་སྔགས་གཉིས་ལྟ་བ་ལ་ཁྱད་པར་མེད་པ་ལུང་རིགས་དུ་མས་གྲུབ་ཅིང་།
ཡོད་དུ་ཆུག་ཀྱང་ཐེག་པའི་ཁྱད་པར་དེས་འབྱེད་མི་ནུས་ཏེ། ཕར་ཕྱིན་ཐེག་པ་
ལ་དབུ་མའི་ལྟ་བ་འཛིན་པ་དང་སེམས་ཙམ་གྱི་ལྟ་བ་འཛིན་པ་གཉིས་ཡོད་ཀྱང་།
དེས་ཐེག་པའི་ཁྱད་པར་འབྱེད་མི་ནུས་པ་བཞིན་ནོ། །སྔགས་བཟླ་བ་ཡོད་མེད་ཀྱིས་
ཕར་ཕྱིན་ཐེག་པ་དང་སྔགས་ཀྱི་ཁྱད་པར་འབྱེད་ནུས་པ་ཡང་མ་ཡིན་ཏེ། སྔགས་བཟླ་
བ་འདུལ་བ་ནས་ཀྱང་གསུངས་པ་ཡོད་དེ། དུག་ཞི་བའི་རིག་སྔགས་རྨ་བྱ་ཆེན་མོ་ཞེས་



སྐབས་བཞི་པ། 247
བྱ་བ་འདུལ་བ་ནས་བཤད་པ་དང་། ལྟུང་བ་སྡེ་ལྔའི་སྐབས་ནས་དགེ་སློང་འགའ་ཞིག་
གིས་གསང་སྔགས་ཀྱི་ནུས་པ་ཉམས་སད་པར་བྱ་བའི་ཚུལ་མང་དུ་གསུངས་པ་དང་།
བྱང་ཆུབ་སེམས་དཔའི་སྡེ་སྣོད་ནས་ཀྱང་ནད་ཞི་བ་དང་གདོན་ཞི་བ་སོགས་ཀྱི་གསང་
སྔགས་མང་དུ་གསུངས་ཤིང་། མདོ་སྡེ་ཟ་མ་ཏོག་བཀོད་པ་ལས་ཀྱང་། ཐུགས་རྗེ་
ཆེན་པོའི་གཟུངས་སྔགས་ཡི་གེ་དྲུག་པ་ཕན་ཡོན་དང་བཅས་པ་རྒྱ་ཆེར་བཤད་པ་དང་།
ཤེས་རབ་སྙིང་པོའི་སྔགས་བཤད་པ་སོགས་མཐའ་ཡས་སོ།།
འོ་ན་ཕར་ཕྱིན་ཐེག་པ་ལས་སྔགས་ཁྱད་པར་དུ་འཕགས་པ་དེ་གང་གི་སྒོ་
ནས་ཡིན་སྙམ་ན། རྗེ་བཙུན་མ་ཕམ་པས། སེམས་བསྐྱེད་པ་ནི་གཞན་དོན་ཕྱིར།
།ཡང་དག་རྫོགས་པའི་བྱང་ཆུབ་འདོད། །ཅེས་གསུངས་པ་ལྟར། ཐེག་པ་ཆེན་པོ་པ་
གཉིས་ཀའི་དོན་དུ་གཉེར་བར་བྱ་བ་ནི། ཁམས་གསུམ་གྱི་གདུལ་བྱ་རྣམས་འཁོར་
བའི་སྡུག་བསྔལ་ལས་སྒྲོལ་བའི་ཕྱིར་དུ་རྫོགས་པའི་སངས་རྒྱས་ཀྱི་གོ་འཕང་ཉིད་
བསྒྲུབ་པ་ཡིན་ལ། བསྒྲུབ་བྱ་མཐར་ཐུག་པ་སངས་རྒྱས་ཀྱི་གོ་འཕང་དེ་ནི། མགོན་
པོ་ཀླུ་སྒྲུབ་ཀྱིས། དགེ་བ་འདི་ཡིས་སྐྱེ་བོ་ཀུན། །བསོད་ནམས་ཡེ་ཤེས་ཚོགས་རྫོགས་
ཤིང་། །བསོད་ནམས་ཡེ་ཤེས་ལས་བྱུང་བའི། །དམ་པ་སྐུ་གཉིས་ཐོབ་པར་ཤོག
།ཅེས་གང་གསུངས་པ་ལྟར། ལམ་ཐབས་ཤེས་གཉིས་ཉམས་སུ་བླངས་པ་ལས་འབྲས་
བུ་གཟུགས་སྐུ་དང་ཆོས་སྐུ་གཉིས་ཟུང་དུ་འཇུག་པའི་གོ་འཕང་ཞིག་ཡིན་ནོ།།
དེ་ལྟར་འབྲས་བུ་སྐུ་གཉིས་ཡོད་ཀྱང་། གདུལ་བྱ་ལ་དངོས་སུ་སྣང་ནས་གཞན་
དོན་བྱེད་པའི་སྐུ་ནི་གཟུགས་སྐུ་ཉིད་ཡིན་ལ། གཟུགས་སྐུ་བསྒྲུབ་པའི་རྒྱུ་ལ་ལམ་གྱི་
ལུས་མི་འདྲ་བ་ཆེས་ཤིན་ཏུ་ཆེ་བ་ཞིག་ཡོད་པས་མདོ་སྔགས་གཉིས་ཀྱི་ཐེག་པའི་ཁྱད་
པར་དེས་འབྱེད་པ་ཡིན་ནོ། །དེ་ཡང་བླ་མེད་ཀྱི་རྒྱུད་དོན་ལ་འཇུག་པ་ལས། བྱང་ཆུབ་
སེམས་དཔའི་ཐེག་པ་ལ་ཡང་གཉིས་ཏེ། ས་དང་ཕ་རོལ་དུ་ཕྱིན་པའི་ཐེག་པ་དང་།



248 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
གསང་སྔགས་འབྲས་བུ་རྡོ་རྗེ་ཐེག་པའོ། །ཞེས་གསུངས་པ་ལྟར། སྔགས་ཀྱི་ཐེག་པ་
འདི་ལ་འབྲས་བུའི་ཐེག་པ་དང་། རྡོ་རྗེ་ཐེག་པ་དང་། ཐབས་ཀྱི་ཐེག་པ་ཞེས་གསུངས་
པ་སོགས་མཚན་གྱི་རྣམ་གྲངས་མང་དུ་གསུངས་པས། དེ་དག་གི་མཚན་དོན་ཤེས་ན་
ཕར་ཕྱིན་ཐེག་པ་ལས་སྔགས་ཁྱད་པར་དུ་འཕགས་པའི་ཚུལ་ཤེས་པར་འགྱུར་བས།
དེ་ལྟར་དུ་མཚན་འདོགས་པའི་རྒྱུ་མཚན་ནི། འབྲས་བུའི་ཐེག་པ་ཞེས་བྱ་བ་ནི།
འབྲས་བུ་སངས་རྒྱས་ཀྱི་སའི་ཡོངས་དག་བཞི་དང་རྣམ་པ་མཐུན་པར་བསྒོམས་
ནས་ལམ་བགྲོད་པར་བྱེད་པས་ན། འབྲས་བུའི་ཐེག་པ་ཞེས་བརྗོད་པ་ཡིན་ལ།
དེ་ཡང་གནས་ཡོངས་སུ་དག་པ་སངས་རྒྱས་ཀྱི་ཞིང་དང་ཕོ་བྲང་གི་རྣམ་པ་དང་།
ལུས་ཡོངས་སུ་དག་པ་སངས་རྒྱས་ཀྱི་སྐུའི་རྣམ་པ་དང་། ལོངས་སྤྱོད་ཡོངས་སུ་དག་
པ་སངས་རྒྱས་ཀྱི་མཆོད་རྫས་ཀྱི་རྣམ་པ་དང་། མཛད་པ་ཡོངས་སུ་དག་པ་སངས་རྒྱས་
ཀྱི་འཕྲིན་ལས་ཀྱི་རྣམ་པར་བསྒོམ་པའོ།།
ཚུལ་འདི་ནི་སྔགས་ཀྱི་ཐུན་མོང་མ་ཡིན་པའི་ཁྱད་ཆོས་ཡིན་ཏེ། ཕར་ཕྱིན་
ཐེག་པ་ལ་རང་ལུས་ལྷ་སྐུར་བསྒོམ་པའི་ལྷའི་རྣལ་འབྱོར་བཤད་པ་མེད་ཅིང་།
གཟུགས་སྐུའི་མཚན་དཔེ་འགྲུབ་པའི་རྒྱུར་བླ་མ་སྐྱེལ་བསུ་ལ་སོགས་པ་སྐྱེས་རབས་
མང་པོར་གོམས་པའི་མཐུས་ས་ཐོབ་པ་ན་མཚན་དཔེ་རྗེས་མཐུན་པ་འབྱུང་ཞིང་།
སླར་ཡང་བསོད་ནམས་ཀྱི་ཚོགས་བསྐལ་པ་མང་པོའི་བར་དུ་བསགས་པ་ལས་
མཚན་དཔེ་རྗེས་མཐུན་པ་དེ་ཉིད་ཇེ་བཟང་དུ་འགྲོ་བའི་ཚུལ་ལས། གཟུགས་སྐུ་དང་
རྣམ་པ་མཐུན་པའི་ལམ་བསྒོམས་ནས་མཚན་དཔེ་བསྒྲུབ་པའི་ཚུལ་བཤད་པ་མེད་ལ།
སྔགས་ཀྱི་ཐེག་པ་འདིར་ནི་གཟུགས་སྐུ་དང་རྣམ་པ་མཐུན་པའི་ལམ་བསྒོམས་ནས།
ལམ་དེ་ཉིད་ཀྱིས་གཟུགས་སྐུའི་རིགས་འདྲའི་རྒྱུ་བྱས་ཏེ། སྟོང་པ་དང་ལྷའི་རྣལ་
འབྱོར་གཉིས་ཟུང་དུ་འབྲེལ་བའི་ལམ་ལ་བརྟེན་ནས་བསྐལ་ཆེན་གྲངས་མེད་ལ་མི་



སྐབས་བཞི་པ། 249
ལྟོས་པར་ཚེ་གཅིག་ལ་སོགས་པར་སངས་རྒྱས་ཀྱི་གོ་འཕང་བསྒྲུབ་ནུས་པ་ཡིན་པས་
ཕར་ཕྱིན་ཐེག་པ་ལས་སྔགས་འཚང་རྒྱ་བ་ཆེས་ཤིན་ཏུ་མྱུར་བ་དང་། ཁྱད་པར་དུ་
འཕགས་པར་འཇོག་པ་ཡིན་ནོ།།
རྡོ་རྗེ་ཐེག་པ་ཞེས་བརྗོད་པ་ནི། སྙིམ་པའི་མེ་ཏོག་ལས་རྡོ་རྗེ་ཐེག་པ་ཞེས་བྱ་བ་ནི།
ཐེག་པ་ཆེན་པོ་མ་ལུས་པ་བསྡུས་པ་ནི་ཕ་རོལ་དུ་ཕྱིན་པ་དྲུག་ཡིན་ལ། དེ་རྣམས་བསྡུས་
པ་ནི་ཐབས་དང་ཤེས་རབ་ཡིན་ཅིང་། དེ་དག་ཀྱང་བསྡུས་པ་རོ་གཅིག་ཏུ་གྱུར་པ་
ནི་བྱང་ཆུབ་ཀྱི་སེམས་ཡིན་ཏེ། དེ་ཡང་རྡོ་རྗེ་སེམས་དཔའི་ཏིང་ངེ་འཛིན་ཡིན་ལ།
དེ་ཉིད་རྡོ་རྗེ་ཡིན་ནོ། །རྡོ་རྗེ་ཡང་དེ་ཡིན་ལ། ཐེག་པ་ཡང་དེ་ཡིན་པས་ན་རྡོ་རྗེ་ཐེག་
པ་སྟེ་སྔགས་ཀྱི་ཐེག་པ་ཞེས་བྱའོ། །ཞེས་གསུངས་པ་ལྟར། ཐབས་ཤེས་དབྱེར་མེད་
པའི་རྡོ་རྗེ་སེམས་དཔའི་རྣལ་འབྱོར་ལ་བརྟེན་ནས་ལམ་བགྲོད་པར་བྱེད་པ་ཡིན་པས་
ན་རྡོ་རྗེའི་ཐེག་པ་ཞེས་བརྗོད་དོ།།
ཐབས་ཀྱི་ཐེག་པ་ཞེས་བརྗོད་པ་ནི། ཕར་ཕྱིན་ཐེག་པ་ལས་འཚང་རྒྱ་བ་ལ་
ཐབས་མཁས་པ་ཆེ་བས་ན་དེ་ལྟར་བརྗོད་དོ། །ཐབས་མཁས་ཇི་ལྟར་ཆེ་སྙམ་ན།
ཐེག་པ་གསུམ་རྣམ་པར་བཞག་པ་ལས། དམིགས་པ་རྣམ་པར་དག་པ་དང་།
།གྲོགས་ཀྱི་མཐུ་དང་སྤྱོད་པ་ཡིས། །བློ་ལྡན་རྣམས་ཀྱི་ཐེག་པ་ནི། །ཆེན་པོའི་
ཆེན་པོ་ཉིད་དུ་བསྒྲགས།
།ཞེས་གསུངས་པ་ལྟར། ཁྱད་པར་གསུམ་གྱི་སྒོ་ནས་
ཐབས་ལ་མཁས་པ་ཡིན་ཏེ། དམིགས་པའི་སྒོ་ནས་ཁྱད་པར་འཕགས་པ་དང་།
གྲོགས་ཀྱི་མཐུ་བསམ་གྱིས་མི་ཁྱབ་པའི་སྒོ་ནས་ཁྱད་པར་འཕགས་པ་དང༌། སྤྱོད་
པའི་སྒོ་ནས་ཁྱད་པར་འཕགས་པའོ།།
དམིགས་པའི་སྒོ་ནས་ཁྱད་པར་དུ་འཕགས་པ་ནི། ཕར་ཕྱིན་ཐེག་པ་བ་རྣམས་
ཆོས་ཐམས་ཅད་སྤྲོས་པ་དང་བྲལ་བར་བསྒོམས་ཀྱང་ལུས་ལྷ་སྐུར་སྒོམ་པ་མེད་ལ།



250 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
སྔགས་ཀྱི་ཐེག་པ་འདིར་ནི་སྣང་བ་ཐམས་ཅད་ལྷའི་བདག་ཉིད་དུ་བསྒོམས་པས་
དམིགས་ཡུལ་གྱི་སྒོ་ནས་ཚོགས་མྱུར་དུ་རྫོགས་པས་ཐབས་མཁས་ཤིན་ཏུ་ཆེ་བའོ།།
གྲོགས་ཀྱི་མཐུ་བསམ་གྱིས་མི་ཁྱབ་པའི་སྒོ་ནས་ཁྱད་པར་དུ་འཕགས་པ་ནི།
དམ་ཚིག་དང་སྡོམ་པ་ལ་གནས་པའི་སྒོ་ནས་དཀྱིལ་འཁོར་གྱི་འཁོར་ལོའི་སྒོམ་བཟླས་
ལ་འབད་པའི་མཐུས་རྒྱལ་བ་སྲས་དང་བཅས་པས་མྱུར་དུ་བྱིན་གྱིས་རློབ་པའོ།།
སྤྱོད་པའི་སྒོ་ནས་ཁྱད་པར་དུ་འཕགས་པ་ནི། རྒྱལ་བ་སྲས་དང་བཅས་པས་འགྲོ་
བའི་དོན་ཇི་ལྟར་མཛད་པ་དང་སངས་རྒྱས་ཀྱི་ཞིང་ཇི་ལྟར་དག་པར་མཛད་པ་ལྟར།
སྒྲུབ་པ་པོས་ཀྱང་འབྲས་བུའི་རྣམ་པ་ལམ་དུ་བྱས་ཏེ། རྒྱལ་བ་སྲས་བཅས་ཀྱི་མཛད་པ་
དེ་དག་དང་རྣམ་པ་མཐུན་པར་བསྒོམས་པས་སྐད་ཅིག་རེ་རེ་ལ་ཚོགས་མྱུར་དུ་རྫོགས་
པས་ན་ཐབས་མཁས་ཀྱི་འཕྲུལ་ཆེས་ཆེ་བའོ།།
གསང་སྔགས་ཀྱི་ཐེག་པ་ཞེས་བརྗོད་པ་ནི། ཤིན་ཏུ་གསང་ཞིང་སྦས་ནས་
བསྒྲུབ་དགོས་པ་དང་། ལྷག་པར་དབང་མ་ཐོབ་པའམ། ཐོབ་ནས་ཀྱང་དམ་ཚིག་
དང་མི་ལྡན་པ་ལ་བསྟན་དུ་མི་རུང་བས་ན་གསང་བ་ཞེས་བཤད་དོ།།
སྔགས་ཞེས་བྱ་བ་ནི། སྔགས་ཀྱི་སྐད་དོད་མནྡྲ་ཞེས་བྱ་བ་ངེས་ཚིག་གིས་
བཤད་ན་ཡིད་སྐྱོབ་པ་ཞེས་བྱ་བ་ཡིན་ལ། ཡིད་ཇི་ལྟར་སྐྱོབ་པ་ནི། འདུས་པ་ཕྱི་
མ་ལ ཤད་པ་ལྟར། འཇིག་རྟེན་གྱི་སྤྱོད་པ་ལས་སྐྱོབ་པ་ཡིན་ལ། དེ་ནི་ཤིན་
ཏུ་རྒྱ་ཆེ་སྟེ། འཇིག་རྟེན་འདིའི་སྤྱོད་པ་ཚེ་འདིའི་སྣང་ཤས་ལས་སྐྱོབ་པ་དང་།
འཇིག་རྟེན་ཕྱི་མ་ངན་སོང་གི་གཡང་ས་ལས་སྐྱབ་པ་དང་། ཁམས་གསུམ་འཁོར་
བའི་འཇིག་རྟེན་མཐའ་དག་ལས་སྐྱོབ་པ་དང་། རང་གཅིག་པུ་གྲོལ་བ་དོན་དུ་གཉེར་
བ་ཞི་མཐར་ལྟུང་བའི་དམན་ལམ་དང༌། གཉིས་སྣང་འཁྲུལ་པའི་བག་ཆགས་ཕྲ་མོ་
ལས་ཀྱང་གྲོལ་བར་བྱེད་པ་སྟེ། མདོར་ན་སྔགས་ཀྱི་ཐེག་པ་འདིས་རང་སེམས་སྒྲིབ་



སྐབས་བཞི་པ། 251
བྱེད་པས་ན་
གཉིས་ཀྱི་འཆང་བ་ལས་མྱུར་དུ་བསྒྲལ་ཏེ། སངས་རྒྱས་ཀྱི་གོ་འཕང་དུ་འཁྲིད་པར་
ད་མནྡྲ་ཞེས་བྱའོ།།
རྒྱུད་སྡེ་ཞེས་བྱ་བ་ནི། རྒྱུན་ཆགས་པས་ན་རྒྱུད་ཅེས་བྱ་བ་དང་། སྡེ་ཞེས་པ་
ནི་ཚོགས་སམ་རིས་ཀྱི་དོན་ནོ། །དེ་ཡང་གསལ་བར་བཤད་ན། འཕགས་པ་སྤྱན་
རས་གཟིགས་ཀྱི་རྣལ་འབྱོར་ལ་བརྟེན་ནས་ལམ་བགྲོད་ཚུལ་སྟོན་པའི་རྡོ་རྗེ་འཆང་
གི་གསུང་སྡེ་ཚན་ཞིག་ལ་པདྨའི་རིགས་ཀྱི་བདག་པོའི་རྒྱུད་ཅེས་བྱ། དེ་བཞིན་དུ་
མགོན་པོ་ཚེ་དཔག་མེད་ལྷ་དགུའི་དཀྱིལ་འཁོར་ལ་བརྟེན་ནས་འཚང་རྒྱ་བའི་ལམ་
སྟོན་པའི་གསུང་སྡེ་ཚན་གཅིག་ལ་པདྨའི་རིགས་ཀྱི་གཙོ་བོའི་རྒྱུད་ཅེས་བྱ་སྟེ།
དེས་ཐམས་ཅད་ལ་རིགས་འགྲེའོ།།
དེས་ན་ཕར་ཕྱིན་ཐེག་པ་ལས་སྔགས་ཀྱི་ལམ་ཁྱད་པར་དུ་འཕགས་པ་ན་
གཟུགས་སྐུ་བསྒྲུབ་པའི་རྒྱུ་ལ་ལམ་གྱི་ལུས་མི་འདྲ་བ་ཤིན་ཏུ་ཆེ་ཞིང་ཐབས་མཁས་
ཀྱི་ཚུལ་མང་བས་ཡིན་ནོ། །སྤྱིར་ན་ཆོས་སྐུའི་རྒྱུ་ལ་ཡང་མི་འདྲ་བའི་ཁྱད་པར་ཡོད་
དེ། ཕར་ཕྱིན་ཐེག་པ་བ་དང་སྔགས་ཀྱི་ཐེག་པ་བ་གཉིས་ཀའི་བསྒོམ་བྱའི་ཡུལ་སྟོང་
པ་ཉིད་ལ་ཁྱད་པར་མེད་ཀྱང་། ཡུལ་ཅན་གྱི་བློ་ལ་ཁྱད་པར་ཡོད་དེ། ཕར་ཕྱིན་ཐེག་
པ་བ་རྣམས་ནི་ཡུལ་གྱི་གནས་ལུགས་ཇི་ལྟར་ཡིན་པ་དེ་ཉིད་ངེས་པར་བྱས་ནས།
གནས་ལུགས་དེ་ཉིད་འཛིན་སྟངས་ཀྱི་ཡུལ་དུ་བྱས་ནས་བསྒོམ་པ་ལས། བསྒོམ་
བྱེད་ཀྱི་བློ་ལ་ཁྱད་པར་གཞན་སྣོན་རྒྱུ་མེད་ལ། སྔགས་ཀྱི་སྐབས་འདིར་ནི་ཤུནྱ་ཏཱའི་
སྔགས་བརྗོད་ནས་རྒྱལ་བའི་ཐུགས་གཉིས་སུ་མེད་པའི་ཡེ་ཤེས་ལ་ང་རྒྱལ་བཞག་
ནས་གནས་ལུགས་བསྒོམ་པར་བྱེད་པ་ནི་ཨ་ཧཾ་ཞེས་པའི་དོན་ཡིན་པས་ཁྱད་པར་
ཤིན་ཏུ་ཆེའོ། །ཚུལ་དེ་ཡང་རྒྱུད་སྡེ་བཞི་ཀའི་སྤྱི་ཁྱབ་ཀྱི་དབང་དུ་བྱས་པ་ཡིན་གྱི།
ཡུལ་ཅན་གྱི་སྟེང་ནས་སྔགས་ཀྱི་ཉེ་ལམ་ཐུན་མོང་མིན་པ་དང་། སྙིགས་དུས་ཀྱི་ཚེ་



252 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ཐུང་གཅིག་ལ་གཟུགས་སྐུའི་རྒྱུ་ཚོགས་སྒྲུབ་ནུས་པ་སོགས་མྱུར་ཁྱད་ཐུན་མོང་མིན་
པ་རྣམས་གསང་སྔགས་བླ་མེད་ཀྱི་སྐབས་སུ་ཡོད་དོ།།
དེ་ལྟར་ན་ཐབས་ཤེས་གཉིས་ཀའི་སྒོ་ནས་སྔགས་ཀྱི་ཐེག་པ་ཁྱད་པར་དུ་
འཕགས་པར་གྲུབ་བོ། །ཚུལ་དེ་དག་ཤིན་ཏུ་གསལ་ཞིང་གོ་བདེ་བར་རྡོ་རྗེ་འཆང་ཆེན་
པོའི་ལམ་གྱི་རིམ་པ་ལས། དེ་ལ་ཟབ་མོ་རྟོགས་པའི་ཤེས་རབ་ཀྱིས་ཆོས་ཀྱི་སྐུ་དང་།
རྒྱ་ཆེ་བའི་ཐབས་ཀྱིས་གཟུགས་ཀྱི་སྐུ་སྒྲུབ་པ་དང་། ཐབས་དང་བྲལ་བའི་ཤེས་རབ་
དང་། ཤེས་རབ་དང་བྲལ་བའི་ཐབས་ཀྱིས་སྐུ་གཉིས་སྒྲུབ་པར་མི་ནུས་པས་ཐབས་
དང་ཤེས་རབ་ཡ་མ་བྲལ་བ་དགོས་སོ་ཞེས་པ་འདི་ནི་ཐེག་པ་ཆེན་པོ་པ་སྤྱིའི་གྲུབ་པའི་
མཐའོ། །གནས་ལུགས་ཀྱི་དོན་མ་རྟོགས་པར་ཉོན་མོངས་པ་ཐམས་ཅད་ཟད་པར་
བྱས་ནས་འཁོར་བའི་རྒྱ་མཚོའི་ཕ་རོལ་དུ་བརྒལ་བར་མི་ནུས་པས་ཟབ་མོ་རྟོགས་
པའི་ཤེས་རབ་ནི་འཕགས་པ་འོག་མ་གཉིས་དང་ཡང་ཐུན་མོང་བའོ།།
དེའི་ཕྱིར་ཐེག་ཆེན་གྱི་ལམ་གྱི་ཁྱད་པར་གྱི་གཙོ་བོ་ནི། གཟུགས་ཀྱི་སྐུ་སྐལ་བ་
དང་ལྡན་པའི་གདུལ་བྱ་ལ་སྣང་ནས་འཁོར་བ་ཇི་སྲིད་གནས་ཀྱི་བར་དུ་སེམས་ཅན་
རྣམས་ཀྱི་མགོན་སྐྱབས་མཛད་པའི་རྒྱུར་གྱུར་པའི་ཐབས་ལ་བྱ་དགོས་སོ། །ཕ་རོལ་
ཏུ་ཕྱིན་པ་རྣམས་ལ་ནི་ཆོས་རྣམས་ཀྱི་དེ་ཁོ་ན་ཉིད་སྤྲོས་པ་དང་བྲལ་བ་བསྒོམས་པས་
ཆོས་ཀྱི་སྐུ་དང་རྣམ་པ་རྗེས་སུ་མཐུན་པའི་ལམ་བསྒོམ་པ་ཡོད་ཀྱང་། གཟུགས་ཀྱི་སྐུ་
མཚན་དཔེས་སྤྲས་པ་དང་རྣམ་པ་འདྲ་བར་བསྒོམ་པའི་ལམ་མེད་ལ་སྔགས་ལ་ནི་ཡོད་དོ།
།དེས་ན་གཞན་དོན་གཟུགས་ཀྱི་སྐུ་བསྒྲུབ་པའི་ཐབས་ལ་ལམ་གྱི་ལུས་མི་འདྲ་བའི་ཁྱད་
པར་ཆེན་པོ་ཡོད་པས་ཐེག་པ་གཉིས་སུ་མཛད་པ་ཡིན་ཏེ། སྤྱིར་ཐེག་པ་ཆེ་ཆུང་སྟོང་
པ་ཉིད་ཀྱི་ཤེས་རབ་ཀྱིས་མི་འབྱེད་པར་ཐབས་ཀྱིས་འབྱེད་དགོས་ལ། ཁྱད་པར་དུ་
ཐེག་པ་ཆེན་པོ་ལ་གཉིས་སུ་ཕྱེ་བ་ཡང་ཟབ་མོ་རྟོགས་པའི་ཤེས་རབ་ཀྱིས་མི་འབྱེད་ཀྱི།



སྐབས་བཞི་པ། 253
ཐབས་ཀྱིས་དབྱེ་དགོས་ཤིང་ཐབས་ཀྱི་གཙོ་བོ་ཡང་གཟུགས་སྐུ་བསྒྲུབ་པའི་ཆ་ནས་ཡིན་
ལ། གཟུགས་སྐུའི་སྒྲུབ་བྱེད་ཀྱི་ཐབས་ནི་དེ་དང་རྣམ་པ་འདྲ་བར་བསྒོམ་པའི་ལྷའི་རྣལ་
འབྱོར་ཉིད་ཐེག་པ་གཞན་གྱི་ཐབས་ལས་མཆོག་ཡིན་པའི་ཕྱིར་རོ། །ཞེས་དང་།།
མདོར་ན་ཆོས་རྣམས་རང་གི་ངོ་བོ་ཉིད་ཀྱིས་གྲུབ་པའི་སྟོང་པའི་རང་བཞིན་
མེད་པ་ངེས་པའི་ལྟ་བ་དང་། རང་ཉིད་ལྷར་བསྐྱེད་པའི་ལྷའི་རྣལ་འབྱོར་གཉིས་
སྦྲེལ་ནས་འབྲས་བུ་སྐུ་གཉིས་བསྒྲུབ་པ་ནི་རྡོ་རྗེ་ཐེག་པ་གང་གི་དབང་དུ་མཛད་ནས་
གསུངས་པའི་གདུལ་བྱའི་གཙོ་བོ་ཐམས་ཅད་ཀྱི་བགྲོད་པ་གཅིག་པའི་ལམ་དུ་བྱས་ནས།
རྒྱུད་སྡེ་སོ་སོ་ནས་དེ་གཉིས་ལས་གཞན་པའི་ལམ་མང་པོ་བཤད་པ་རྣམས་ཁ་ཅིག་སྟོང་
ཉིད་ཀྱི་རྟོགས་པ་ཁྱད་ཞུགས་པར་འགྲོ་བའི་ཐབས་དང༌། ཁ་ཅིག་ལྷའི་རྣལ་འབྱོར་
གྱི་ཡན་ལག་ཏུ་ཤེས་པར་བྱ་བ་ནི་གནད་ཀྱི་དོན་དུ་གཟུང་བར་བྱའོ། །ཞེས་དང་།
རྒྱུ་སྡེ་འོག་མ་གསུམ་དང་ཕར་ཕྱིན་གྱི་ཐེག་པའི་མྱུར་ཁྱད་ནི་ལྷའི་རྣལ་འབྱོར་དང་
བཟླས་པའི་མཐུ་ལ་བརྟེན་ནས། ཐུན་མོང་གི་དངོས་གྲུབ་མང་པོ་དང་སངས་རྒྱས་
དང་བྱང་ཆུབ་སེམས་དཔའ་ཆེན་པོ་རྣམས་ཀྱིས་དངོས་སུ་རྗེས་སུ་བཟུང་ནས་བྱིན་
གྱིས་རློབ་པ་ལ་སོགས་པའི་ཐབས་མཁས་མང་པོས་བྱང་ཆུབ་ཀྱི་སྤྱོད་པ་རྫོགས་
པར་བྱེད་པ་ཡིན་ལ། བླ་མེད་ཀྱི་མྱུར་ཁྱད་ནི་བསྐྱེད་རིམ་ལ་ཡང་རྒྱུད་སྡེ་འོག་
མ་ལ་མེད་པའི་ཟབ་གནས་མང་ལ། རྫོགས་རིམ་ལ་ནི་མཆོག་ཏུ་གྱུར་པའི་ཟབ་
གནས་དག་ཡོད་དེ་འཆད་པར་འགྱུར་རོ། །ཞེས་ཤིན་ཏུ་གསལ་བར་གསུངས་སོ།
།འདི་དག་གི་རྒྱུ་མཚན་མཐའ་གཅོད་དང་བཅས་པར་ཞིབ་པར་ནི། རྡོ་རྗེ་འཆང་ཆེན་
པོའི་ལམ་གྱི་རིམ་པ་ཉིད་ཞིབ་ཏུ་བལྟས་ནས་ཤེས་པར་བྱའོ།། །།



254 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
لل
སྔགས་ཀྱི་འཇུག་སྒོ་དབང་རྣམ་པར་དག་པས་རྒྱུད་སྣོད་རུང་དུ་བྱ་བ།
༈ གཉིས་པ་སྔགས་ཀྱི་འཇུག་སྒོ་རྣམ་པར་དག་པའི་དབང་གིས་རྒྱུད་སྣོད་རུང་
དུ་བྱ་བའི་ཚུལ་ནི། དེ་ལྟར་ལམ་ཐུན་མོང་བས་རྒྱུད་སྦྱངས་ནས་སྨོན་པ་དང་
འཇུག་པའི་བྱང་ཆུབ་ཀྱི་སེམས་ཆེས་ཤུགས་དྲག་ཏུ་འཕེལ་ཏེ། རང་གི་ངོས་ནས་
སེམས་ཅན་རེ་རེའི་ཕྱིར་དུ་ཡང་དམྱལ་བའི་མེ་ནང་དུ་བསྐལ་ཆེན་གྲངས་མེད་
མང་པོར་གནས་དགོས་ནའང་སྐད་ཅིག་ཀྱང་ཞུམ་པ་མེད་པར་གནས་ནུས་ཀྱང་།
སེམས་ཅན་གྱི་ངོས་ནས་སྡུག་བསྔལ་གྱིས་མནར་ཚུལ་བསམས་པ་ན་སེམས་ཅན་
རྣམས་འཁོར་བའི་སྡུག་བསྔལ་ལས་སྒྲོལ་ཕྱིར་སྐད་ཅིག་རེ་རེས་ཀྱང་འཚང་རྒྱ་བ་ལ་
ཆེས་རིངས་པར་
ར་གྱུར་བ་ན་བསྐལ་ཆེན་གྲངས་མེད་ལ་མི་ལྟོས་
ས་པར་མྱུར་དུ་འཚང་རྒྱ་
བའི་མྱུར་ལམ་སྔགས་ཀྱི་ཐེག་པ་ལ་འཇུག་དགོས་ཤིང་།།
སྔགས་ཀྱི་འཇུག་སྒོ་ནི་རྡོ་རྗེ་སློབ་དཔོན་མཚན་ཉིད་དང་ལྡན་པའི་ཞབས་དྲུང་
དུ་དབང་རྣམ་པར་དག་པ་ཐོབ་པ་ཉིད་ཡིན་ཏེ། དབང་རྣམ་དག་མ་ཐོབ་པར་གསང་
ཆེན་ཉན་པ་དང་སྒོམ་པ་སོགས་བྱར་མི་རུང་བར་རྒྱུད་སྡེ་བཞི་དགོངས་འགྲོལ་
དང་བཅས་པ་ནས་ནན་ཏན་ཤིན་ཏུ་ཆེ་བར་གསུངས་པའི་ཕྱིར་རོ། །དེ་ཡང་དབང་
བསྐུར་རྣམ་དག་མ་ཐོབ་པར་སྔགས་ལ་ཞུགས་ནས་ལམ་སྒོམ་བློ་བྱས་ཀྱང་མཆོག་
གི་དངོས་གྲུབ་ཐོབ་པ་མི་སྲིད་ཅིང་། དངོས་གྲུབ་མི་ཐོབ་པར་མ་ཟད་ཉེས་དམིགས་
ཤིན་ཏུ་ཆེ་བར་གསུངས་ཏེ། ཕྱག་ཆེན་ཐིག་ལེ་ལས། དང་པོར་རེ་ཞིག་གང་ཚེ་སློབ།
།ལན་ཅིག་དབང་རྣམས་ཀྱིས་ནི་བསྐུར། །དེ་ཚེ་གསང་ཆེན་བཤད་པ་ཡི། །ངེས་པར
སྣོད་དུ་གྱུར་པའོ། །དབང་མེད་ན་ནི་དངོས་གྲུབ་མེད། །བྱེ་མ་བཙིར་ལ་མར་མེད་



སྐབས་བཞི་པ། 255
ལྟར། །གང་ཞིག་རྒྱུད་ལུང་ང་རྒྱལ་གྱིས། །དབང་བསྐུར་མེད་པར་འཆད་བྱེད་པ།
།སློབ་དཔོན་སློབ་མ་ཤི་མ་ཐག །དངོས་གྲུབ་ཐོབ་ཀྱང་དམྱལ་བར་འགྲོ་ །དེ་བས་
འབད་པ་ཐམས་ཅད་ཀྱིས། །བླ་མ་ལས་ནི་དབང་དོན་ཞུ། །ཞེས་དང་། རྒྱུད་རྡོ་རྗེ་
འཕྲེང་བ་ལས་ཀྱང་། ཡང་དག་དབང་བསྐུར་གྱིས་དབེན་ན། །སྒྲུབ་པོས་རྒྱུད་ཀྱི་དོན་
ཤེས་ཀྱང་། །སློབ་དཔོན་སློབ་མ་མཚུངས་པར་ནི། །མི་བཟད་དམྱལ་བ་ཆེན་པོར་
འགྲོ། ཞེས་དང་། སངས་རྒྱས་ཐོད་པ་ལས་ཀྱང་། དཔེར་ན་བུ་ཚ་མེད་པའི་ཁྱིམ།
།ཤི་བ་ཙམ་གྱིས་སྟོང་པ་ཉིད། །དེ་བཞིན་དབང་དང་བྲལ་ན་ནི། །ཡེ་ཤེས་ཀུན་གྱིས་
སྟོང་པ་ཉིད། །དཔེར་ན་པི་ཝང་སྤྱོད་ཀུན་ཚོགས། །རྒྱུད་དང་བྲལ་ན་རྡུང་མི་རུང་།
།དེ་བཞིན་དབང་དང་བྲལ་ན་ནི།
།སྔགས་དང་བསམ
མ་གཏན་འགྲུབ་མི་འགྱུར།
།རྨོངས་པ་གང་ཞིག་དབང་མེད་པར། །བདག་ནི་དབང་བསྐུར་ཞེས་སྨྲ་བ། །ཇི་སྲིད་
སངས་རྒྱས་བཞུགས་ཀྱི་བར། །སློབ་མར་བཅས ས་ཏེ་དམྱལ་བར་འགྲོ། ཞེས་དང་།
མཉམ་སྦྱོར་ལས་ཀྱང་། དཀྱིལ་འཁོར་དུ་ནི་མ་ཞུགས་ཤིང་། །དམ་ཚིག་རྣམས་
ནི་སྤངས་པ་དང་། །གསང་བའི་དེ་ཉིད་མི་ཤེས་པས། །བསྒྲུབས་ཀྱང་ཅི་ཡང་མི་
འགྲུབ་བོ། །ཞེས་གསུངས་ཏེ།།
མདོར་ན་རྒྱུད་དགོངས་འགྲེལ་དང་བཅས་པ་ནས་ནན་ཏན་ཤིན་ཏུ་ཆེ་བར་
གསུངས་ཤིང་། དབང་བསྐུར་ནི་སྔགས་ཀྱི་ལམ་གྱི་འཇུག་སྒོ་དང་རྩ་བ་ལྟ་བུ་ཡིན་ཏེ།
རྡོ་རྗེ་འཆང་ཆེན་པོའི་ལམ་གྱི་རིམ་པ་ལས། རྒྱུད་སྡེ་ནས་བཤད་པའི་དཀྱིལ་འཁོར་
མཚན་ཉིད་དང་ལྡན་པར་གོ་རིམས་འགངས་ཅན་རྣམས་མ་འཁྲུགས་པར་ཆོ་ག་ཚང་
བས་དབང་བསྐུར་ན་ཡང་དག་པའི་གདམས་ངག་གི་སྣོད་དུ་རུང་བ་སོགས་ཀྱི་ཡོན་
ཏན་འབྱུང་གི་ །དེ་ལས་གཞན་པའི་ཆོ་གས་ནི་འབྲས་བུ་སྐུ་བཞིའི་ས་བོན་ཁྱད་པར་
ཅན་ཡང་མི་ཐེབས་ཤིང་། དངོས་གྲུབ་འགྲུབ་པའི་གེགས་ཀྱི་སྒོ་གསུམ་གྱི་དྲི་མ་ཡང་



ཁ ཨར་
256 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
འཁྲུད་མི་ནུས་ལ། གདམས་པའི་མཆོག་རྒྱུད་དང་དགོངས་འགྲེལ་ཟབ་མོ་ཉན་པ་ལ་
སོགས་པའི་སྣོད་དུ་ཡང་སྒྲུབ་མི་ནུས་པས་རྡོ་རྗེ་ཐེག་པའི་རྨང་འཛུགས་པ་འདིའི་སྐབས་
སུ་འབད་པར་རིགས་སོ། །ཞེས་གསུངས་པ་ལྟར་རོ།།
དབང་དེ་ཡང་སུ་རུང་ལས་ཞུ་བར་མི་རུང་གི་ །བླ་མ་མཚན་ཉིད་དང་ལྡན་པ་
ཞིག་ལ་ཡུན་རིང་པོར་གཏུགས་ཏེ་བསྟེན་ཚུལ་རྣམ་པར་དག་པ་ཞིག་བྱས་ནས་རྒྱུད་
སྡེ་དང་མཐུན་པར་ལམ་གྱི་གོ་རིམས་མ་འཕྱུགས་ཤིང་། དཀྱིལ་འཁོར་གྱི་ཆོ་ག་རྣམ་
པར་དག་པའི་སྒོ་ནས་ཐོབ་པ་ཞིག་བྱུང་ན་དཀྱིལ་འཁོར་མཐོང་བ་ཙམ་གྱིས་བསྐལ་པ་
མང་པོའི་སྡིག་སྒྲིབ་འདག་པ་དང་། སྔགས་ཀྱི་རྟོགས་པ་མྱུར་དུ་སྐྱེ་བའི་རྟེན་འབྲེལ་
འགྲིག་པ་སོགས་ཕན་ཡོན་མཐའ་ཡས་འབྱུང་ཞིང་། དེ་ལྟ་མིན་པར་བླ་མ་དང་སློབ་
མ་གཉིས་ཀ་རྙེད་བཀུར་གྱིས་དབྱེན་སྨྱོས་ཏེ་སློབ་མ་དབང་བསྐུར་བ་པོ་སུ་ཡིན་གྱི་རྗེས་
སུ་རྒྱུག་པ་གང་ཡང་བརྟག་དཔྱད་མེད་པ་ཞིག་ལ། བླ་མ་སུ་རུང་རུང་ལ་དབང་བསྐུར་
བ་བྱེད་པ་པོ་རྡོ་རྗེ་ཐེག་པའི་གསང་བའི་དམ་ཚིག་གང་ཡང་མི་ཤེས་པ་ཞིག་གིས་དབང་
གི་གཟུགས་བརྙན་བརྒྱ་ཕྲག་གཅིག་བྱས་སུ་ཟིན་ཀྱང་ཕན་ཡོན་མི་འབྱུང་བའི་ཁར་ཉེས་
དམིགས་ཤིན་ཏུ་ཆེ་བ་འབྱུང་སྟེ། བླ་མ་ལྔ་བཅུ་བ་ལས། བླ་མ་དང་ནི་སློབ་མ་དག་
།མཚུངས་པར་དམ་ཚིག་ཉམས་འགྱུར་བས། །དཔའ་བོས་དང་པོར་སློབ་དཔོན་དང་།
།སློབ་མའི་འབྲེལ་པ་བརྟག་པར་བྱ། །ཞེས་དང་། རྡོ་རྗེ་འཕྲེང་བ་ལས། ཇི་ལྟར་རིན་ཆེན་
བརྡར་བ་དང་། །གསེར་ནི་བསྲེག་དང་བཅད་པས་བརྟག །དེ་བཞིན་དུ་ནི་སློབ་མ་ཡང་།
།ལོ་ནི་བཅུ་གཉིས་བར་དུ་བརྟག །དེ་ཕྱིར་ཕན་ཚུན་དེ་ལྟ་བུས། །དུས་ཀུན་དུ་ནི་དེ་
ལྟར་བརྟག །གཞན་དུ་བགེགས་ནི་འབྱུང་འགྱུར་ཏེ། །དངོས་གྲུབ་འཇོམས་ཤིང་སྡུག་
བསྔལ་སྟེར། །ཞེས་དང་། ཇི་ལྟར་སེང་གེའི་འོ་མ་ནི། །ས་ཡི་སྣོད་དུ་བཞག་མི་བྱ།
།དེ་བཞིན་རྣལ་འབྱོར་ཆེན་པོའི་རྒྱུད། །སྣོད་མིན་དག་ལ་སྦྱིན་མི་བྱ། །སློབ་མ་སྐད་



སྐབས་བཞི་པ། 257
ཅིག་དེ་ལ་འཆི། །འདི་དང་ཕ་རོལ་ཏུ་ནི་ཕུང་། །སྣོད་མིན་མན་ངག་རབ་བཤད་ན།
།སློབ་དཔོན་དངོས་གྲུབ་ཉམས་པར་འགྱུར། །ཞེས་དང་། ཕྱག་ཆེན་ཐིག་ལེ་ལས་ཀྱང་།
ཇི་ལྟར་བསྲེག་ལ་སོགས་པས་གསེར། །ཇི་ལྟར་མཁས་པས་རིན་པོ་ཆེ། །ཇི་ལྟར་བདེ་
ལྡན་བུ་མོ་ནི། །དེ་ལྟར་སློབ་མ་བརྟག་པར་བྱ། །དེ་བས་ཐམས་ཅད་རབ་འབད་དེ།
།ཕན་ཚུན་སོ་སོར་བརྟག་པར་བྱ། །དེ་ལྟ་མིན་ན་སྐྱོན་དུ་འགྱུར། །ནམ་ཡང་དངོས་
གྲུབ་ཐོབ་མི་འགྱུར།
།ཞེས་གསུངས་པ་ལྟར་རོ།།
དེས་ན་ཉིན་གཅིག་འཇིགས་སར་འགྲོ་བ་ལའང་ལམ་གྱི་སྐྱེལ་མ་བློ་གཏད་ཐུབ་
མི་ཐུབ་རང་གི་ཉམས་དང་གཞན་རྒྱུས་ཅན་ལ་དྲིས་ནས་བརྟག་པར་བྱེད་དགོས་ན།
ཚེ་རབས་གཏན་གྱི་མདུན་མའི་རྩ་བ་བླ་མ་འཚོལ་བའི་ལས་འདི ར་ལེགས་པར་
བརྟགས་ནས་མཚན་ཉིད་དང་ལྡན་པ་རེ་ལ་བརྟེན་( བསྟེན་) དགོས་པ་ནི་ལྟ་ཅི་
སྨོས་པས། ལེགས་པར་བརྟག་པ་ཤིན་ཏུ་གལ་ཆེའོ། །འོ་ན་དེ་འདྲ་བའི་བླ་མ་
དེ་ཇི་ལྟ་བུ་ཞིག་དགོས་སྙམ་ན། བླ་མ་ལྔ་བཅུ་པ་ལས། བརྟན་ཞིང་དུལ་ལ་བློ་
གྲོས་ལྡན། །བཟོད་ལྡན་དྲང་ལ་གཡོ་སྒྱུ་མེད། །སྔགས་དང་རྒྱུད་ཀྱི་སྦྱོར་བ་ཤེས།
།སྙིང་བརྩེར་ལྡན་ཞིང་བསྟན་བཅོས་མཁས། །དེ་ཉིད་བཅུ་ནི་ཡོངས་སུ་ཤེས།
།དཀྱིལ་འཁོར་བྲི་བའི་ལས་ལ་མཁས། །སྔགས་བཤད་པ་ཡི་སྦྱོར་བ་ཤེས། །རབ་ཏུ་
དང་ཞིང་དབང་པོ་དུལ། །ཞེས་གསུངས་པ་ལྟར། སྒོ་གསུམ་གྱི་ཉེས་སྤྱོད་བསྡམས་
ཏེ་འདུལ་བ་
་བའི་བཅས་མཚམས་ཚུལ་བཞིན་དུ་བསྲུང་བ།
སེམས་ཅན་ལ་སྙིང་རྗེ་ཆེ་བ།
ལམ་གྱི་རིམ་པ་ལ་མཁས་པ་སོགས་ཇི་སྐད་བཤད་པའི་ཡོན་ཏན་དེ་དག་དང་ལྡན་
པ་ཞིག་ལ་བླ་མར་བསྟེན་དགོས་པར་གསུངས་སོ། །དེ་བཞིན་དུ། རྡོ་རྗེ་འཕྲེང་བ་
ལས་ཀྱང་། ཞི་བ་ལ་སོགས་ལས་ལ་བྱང་། །སྔགས་དང་རྣལ་འབྱོར་ཆོ་ག་ཤེས།
།དེ་ནི་བླ་མར་མངོན་པར་བསྔགས། །ཚུལ་ཁྲིམས་དག་ཅིང་སྦྱིན་པ་གཏོང་།



258 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
།བཟོད་དང་བརྩོན་འགྲུས་མཆོག་དང་ལྡན། །ཉིན་དང་མཚན་དུ་སྒོམ་ལ་ཞེན།
།ཤེས་རབ་ལྡན་ཞིང་བཟོ་ལ་མཁས། །བླ་མའི་ཕྱིར་ནི་ཡོན་ཏན་ཚོགས། །དཔལ་ལྡན་
སློབ་དཔོན་ཞེས་ནི་བརྗོད། །ནང་ནི་གསང་འདུས་ལ་རབ་དགའ། །ཕྱི་རོལ་ཉན་ཐོས་
ཀྱི་སྤྱོད་པ། །དེ་ལྟའི་མན་ངག་རིམ་པ་ཡིས། །སློབ་མ་རྣམས་ལ་རྗེས་སུ་བསླབས།
།དེ་ནི་སྟེན་པར་ཡོངས་སུ་ཤེས། །ཞེས་ཚུལ་ཁྲིམས་རྣམ་པར་དག་པ་སོགས་ལམ་
ཐུན་མོང་བའི་ཡོན་ཏན་དང་ལྡན་པ། མདོ་སྔགས་གཉིས་གཅིག་གྲོགས་སུ་གཅིག་
སོང་བ། རང་གིས་ཇི་ལྟར་ཉམས་སུ་བླངས་པར་ལྟར་སློབ་མ་ཡང་ལམ་ལ་རིམ་
གྱིས་འཁྲིད་པའི་བླ་མ་ཞིག་ལ་བརྟེན་དགོས་པར་གསུངས་སོ།།
དེ་ལ་ཕྱི་རུ་ཉན་ཐོས་ཀྱི་སྤྱོད་པ་སྐྱོང་བ་ཞེས་པ་ནི། གཞན་གྱི་སྣང་ངོར་འདུལ་
བའི་བཅས་མཚམས་བསྲུང་ཁུལ་བྱེད་ཅིང་། རང་གི་ནང་དུ་གང་ཡང་མི་སྲུང་བར་
བག་ཡངས་བྱས་ཆོག་པའི་དོན་མིན་ཏེ། འདིའི་སྐབས་ཀྱི་ཕྱི་ཞེས་པ་ལུས་ངག་དང་།
ནང་སེམས་ལ་བྱེད་པ་ཡིན་པས་ལུས་ངག་གི་ཀུན་སྤྱོད་འདུལ་བ་ནས་ཇི་ལྟར་
གསུངས་པ་ལྟར་ཉམས་པ་མེད་པར་བསྲུང་བ་དང༌། སེམས་ལ་ལྷའི་བསྒོམ་བཟླས་
སོགས་སྔགས་ཀྱི་ཉམས་ལེན་བྱེད་པ་གཉིས་གཅིག་གྲོགས་སུ་གཅིག་འགྲོ་བ་མདོ་
སྔགས་ཟུང་འབྲེལ་དུ་སྐྱོང་བ་ཞིག་དགོས་ཞེས་པའི་དོན་ནོ། །དེ་བཞིན་དུ་དཔལ་
དུས་ཀྱི་འཁོར་ལོའི་འགྲེལ་ཆེན་དྲི་མེད་འོད་ལས། དེ་ཉིད་བཅུ་ནི་ཡོངས་ཤེས་པ།
།གསུམ་ལས་དགེ་སློང་མཆོག་ཡིན་འབྲིང་། །དགེ་ཚུལ་ཞེས་བྱ་དེ་དག་ལས།
།ཁྱིམ་ན་གནས་པ་ཐ་མའོ། །ཞེས་དགེ་སློང་རྡོ་རྗེ་འཛིན་པ་མཆོག་དང་། དགེ་ཚུལ་
འབྲིང་དང་། དགེ་བསྙེན་རྡོ་རྗེ་འཛིན་པ་ནི་ཐ་མར་གསུངས་ལ། དབང་བསྐུར་བའི་ཚེ།
དགེ་སློང་དང་། དགེ་ཚུལ་དང་། དགེ་བསྙེན་རྣམས་ལ་དབང་སྟེགས་ཀྱང་མཐོ་
དམན་བྱ་བར་གསུངས་ཤིང་། ཡུལ་དེར་དགེ་སློང་རྡོ་རྗེ་འཛིན་པ་བཞུགས་བཞིན་དུ།
，



སྐབས་བཞི་པ། 259
དགེ་ཚུལ་དང་དགེ་བསྙེན་གྱི་རྟེན་ཅན་དག་ལས་དབང་ཞུ་མི་རུང་བ་དང་། རབ་
གནས་སོགས་རྡོ་རྗེ་སློབ་དཔོན་གྱི་བྱ་བ་རྣམས་ཀྱང་དགེ་བསྙེན་སོགས་ཀྱིས་བྱ་ས་
མེད་པར་གསུངས་ཏེ། དེང་སང་ནི་བསྟན་པ་འགྲིབ་པ་ལ་ཉེ་བས་ཡུལ་འགའ་ཞིག་ན།
རྒྱལ་བས་གསུངས་པའི་བཅས་པ་དེ་དག་ལས་གོ་ལྡོག་པ་ལྟ་བུར་སྣང་ངོ༌།།
འཇམ་དཔལ་རྩ་རྒྱུད་ལས་ཀྱང་། བློ་གསལ་བ། ཡིད་གཞུངས་པ་དང་ལྡན་པ།
སློབ་དཔོན་དུ་དབང་བསྐུར་བ། ཁྱོད་ཀྱིས་བསྟན་པའི་ཆོ་ག་ཤེས་པ། དགེ་བ་གསལ་
བའི་ཆོས་དང་ལྡན་པ། བདེན་པར་སྨྲ་བ། སྤྲོ་བ་ཆེན་པོ་ལྡན་པ། བྱས་པ་གཟོ་བ།
འདྲིས་བརྟན་པ། ཧ་ཅང་མི་རྒན་པ། ཧ་ཅང་མི་གཞོན་པ། རྙེད་པ་དང་བཀུར་སྟི་ལ་
ཆགས་པ་མེད་པ། ཚངས་པར་སྤྱོད་པ། སྙིང་རྗེ་དང་ལྡན་པ། བརྫུན་མི་སྨྲ་བ། ཅུང་
ཟད་ཙམ་མམ། ཆགས་པའམ། རྨོངས་པ་ཙམ་གྱི་རྣམ་པར་ལྟ་སྨོས་ཀྱང་ཅི་དགོས།
དམ་བཅས་པ་བརྟན་པ་དང་། སེམས་ཅན་ཐམས་ཅད་ལ་སེམས་མཉམ་པ་དང༌།
སྙིང་རྗེ་དང་ལྡན་པ། ཚུལ་ཁྲིམས་དང་ལྡན་པ། སྔོན་དུ་སྤྱད་པ་བྱས་པ་དང་། ཁྱོད་ཀྱི་
གསང་བའི་སྔགས་རྗེས་སུ་ཟློས་པ་དང་། སྔ་མ་ཉིད་དུ་རིག་པ་གོམས་པར་བྱས་པ་དང་།
ཁྱོད་ཀྱི་དཀྱིལ་འཁོར་ལ་མཐར་གྱིས་ཡང་དག་པར་ཞུགས་པ་དང་། འཇིག་རྟེན་ཤེས་
པ་དང་། ཆོ་ག་ཤེས་པ་དང༌། ཡང་དག་པར་རྗེས་སུ་འཛིན་པར་བྱེད་པ་དང་། འབྲས་
བུ་དང་ལྡན་ཞིང་མཁས་པ་དང་། ལེགས་པ་ལ་རབ་
བ་ཏུ་བཞུགས་པ་དང་། གཟུགས་
མཛེས་པ་དང་། འདོད་པ་མེད་པ་དང་། ཆགས་པ་མེད་པ་དང་། དཔའ་བ་དང་།
བརྩོན་འགྲུས་བརྟན་པ་དང་། ནད་མེད་པ་སྟེ་ནད་གང་གིས་ལས་མི་ནུས་པའི་ངང་
ཚུལ་ཅན་གྱི་ནད་མེད་པ་དང་། རིགས་མཐོན་པོར་སྐྱེ་བ་ཡོན་ཏན་དེ་དག་དང་ལྡན་
ན་ནི་དཀྱིལ་འཁོར་གྱི་སློབ་དཔོན་དུ་འགྱུར་ལ། ཞེས་དབང་བསྐུར་བའི་སློབ་དཔོན་
ལ་ཡོན་ཏན་དེ་དག་དང་ལྡན་དགོས་པར་གསུངས་ལ། ལག་ན་རྡོ་རྗེ་དབང་བསྐུར་བའི་



260 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ཆོས་དང་།
རྒྱུད་ལས་ཀྱང་། དེ་ནས་སློབ་དཔོན་ནི་གསང་སྔགས་དང་དེ་ཁོ་ནའི་དོན་ལ་མཁས་པ།
ཚུལ་ཁྲིམས་དང་ལྡན་པ། སྒྱུ་རྩལ་རྣམས་ལ་མཁས་པ། སྙིང་རྗེའི་རང་བཞིན་ཅན།
བཟོད་པ་དང་ལྡན་པ། སངས་རྒྱས་དང་།
དགེ་འདུན་ལ་བསམ་པ་ངེས་
པ། འདུ་ཤེས་གཡེར་བ། སྤྲོ་ཤི་བ་མ་ཡིན་པ་དང་། ཆེས་བ་ཟབ་མོའི་ཆོས་ལ་མོས་པ།
བཟླས་བརྗོད་ལ་བརྩོན་པ། རྟག་ཏུ་བསམ་གཏན་བྱེད་པ། ལག་ན་རྡོ་རྗེ་ལ་དགའ་བ།
མི་ཐོས་སྔགས་པ་རྟག་པར་ནི། །མཆི་མ་འབྱུང་ཟིང་སྤུ་ཟིང་བྱེད། །རྨི་ཡང་ལག་ན་
རྡོ་རྗེ་ལ། །ཡིད་གཉིས་ཐེ་ཚོམ་མེད་པ་དང་། །འདུ་ཤེས་དེ་བཞིན་ཚོགས་ཤེས་ཤིང༌།
།བྱས་གཟོ་དེ་བཞིན་བདེན་སྨྲ་བ། །ཞེས་དང་། རྣམ་པར་སྣང་མཛད་མངོན་པར་བྱང་
ཆུབ་པའི་རྒྱུད་ལས་ཀྱང་། ལག་ན་རྡོ་རྗེ་སློབ་དཔོན་གྱི་མཚན་ཉིད་དེ་དག་ཉོན་ཅིག
།དེ་ལ་རེ་ཞིག་སློབ་དཔོན་བྱང་ཆུབ་ཏུ་སེམས་བསྐྱེད་པ། བྱང་ཆུབ་སེམས་དཔའི་
བསླབ་པ་སྤྱོད་པ། བྱང་ཆུབ་སེམས་དཔའི་སྡོམ་པས་བསྡམས་པ། སྙིང་རྗེ་ཅན་དད་པ་
ཆེ་བ། ཆོས་ཟབ་མོ་ལ་གནས་པ། ཤེས་རབ་ཀྱི་ཕ་རོལ་ཏུ་ཕྱིན་པའི་ཚུལ་ལ་མཁས་པ།
སྒྱུ་རྩལ་རྣམས་ལ་མཁས་ཤིང་བཟོ་བ། གཙང་ཞིང་བག་ཡོད་པ། གསང་སྔགས་སྤྱོད་
པ་དག་དང་ནི། །ཕྱག་རྒྱ་དཀྱིལ་འཁོར་ལས་ལ་བསླབས། །དཀྱིལ་འཁོར་བྱ་བའི་
ལས་བྱ་བར། །བླ་མ་ལ་ནི་ལུང་ཐོབ་པ། །སངས་རྒྱས་ཆོས་དང་ཚོགས་མཆོག་ལ།
།གང་ཞིང་ཡིད་གཉིས་མེད་གྱུར་ཅིང་། །སེམས་ཅན་ཁམས་ནི་མ་ལུས་པ། །ཡོངས་
སུ་བསྐྱབ་པའི་ཕྱིར་བརྩོན་པ། །མཁས་པ་དེས་ནི་སངས་རྒྱས་ཀྱི། །དཀྱིལ་འཁོར་དག་
ནི་བྲི་བར་འོས། །མཚན་རྣམས་ཐམས་ཅད་ཡོངས་རྫོགས་བརྟན། །ཡིད་གཞུངས་པ་
ལ་དཔའ་སྙིང་ཅན། །བདག་གམ་སློབ་མ་རྣམས་ཀྱིའང་རུང༌། །བགེགས་ནི་ཞི་བར་
བྱེད་པར་ནུས། །ཡང་དག་བདེན་པའི་དོན་རྟོགས་ལ། །གང་གི་མོས་པ་རྒྱ་ཆེ་ཞིང་།
།བཟོད་དང་ལྡན་ལ་ང་རྒྱལ་མེད། །རླབས་པོ་ཆེ་ཡི་ལས་བྱེད་ཅིང་། །དེ་ནི་རླབས་



སྐབས་བཞི་པ། 261
པོ་ཆེ་ལ་དད་། །བྱང་ཆུབ་སེམས་དཔའ་སྐྱོབ་པ་དང་། །སངས་རྒྱས་ཀྱི་ནི་སྨོན་
ལམ་དང་། །ཐོས་ནས་ཕྱི་ཕྱིར་དགའ་བ་དང་། །རྟག་ཏུ་མགུ་བར་འགྱུར་བ་དང་།
།གསང་སྔགས་སྤྱོད་ལ་བརྩོན་པ་དང་། །བཟླས་བརྗོད་བྱེད་ལ་གང་འབད་དང་།
།གཅམ་རྒྱུ་ཐམས་ཅད་མི་སེམས་ལ། །འཇིག་རྟེན་ཆོས་ལ་མི་བལྟ་ཞིང་། །སྔགས་
ལ་གཞོལ་བའི་སྔགས་པ་ནི། །ཡོན་ཏན་དེ་ལ་སོགས་ལྡན་ན། །སློབ་དཔོན་སྟོན་པས་
བཀུར་བ་ཡིན། །ཞེས་དང་། ལེགས་གྲུབ་ཀྱི་རྒྱུད་ལས། སློབ་དཔོན་དག་གི་མཚན་
ཉིད་དང་། །ཇི་སྐད་བསྟན་པ་དེ་བཤད་དོ། །ཡན་ལག་ཐམས་ཅད་མཚན་དང་ལྡན།
།དཔལ་ལྡན་གཙུག་ལག་རྣམས་ལ་མཁས། །ཆོས་ལ་གཅིག་ཏུ་དགའ་བ་དང་། །རང་
གི་བསླབ་པ་ལ་ཡང་གནས། །དེ་ལས་འགྲོགས་ན་
ན་བདེ་བ་དང་། །སྙིང་རྗེའི་བདག་ཉིད་
བརྩེ་བ་ཅན། །ཆོ་རིགས་བཙུན་ཞིང་ང་རྒྱལ་མེད། །བློ་ལྡན་སྨྲ་མཁས་བཟོད་པ་ཆེ།
།ཐེག་ཆེན་དོན་ལ་ཞུགས་པ་དང་།
།ཟབ་མོའི འི་དོན་ལ་ལྷག་པར་མོས། །ཁ་ན་མ་ཐོ་ཆུང་
ངུ་ལའང་། །འཇིགས་པར་བལྟ་ཞིང་ལེགས་བསྡམས་པ། །གཟུངས་ལ་སོགས་པའི་
མདོ་སྡེ་རྣམས། །ཀློག་པ་ལ་ནི་ལྷག་པར་བརྩོན། །གསང་སྔགས་སྤྱོད་ལ་བརྩོན་པ་དང་།
།གཙུག་ལག་མན་ངག་ལེགས་པར་སྟོན། །ལས་རྣམས་གྲུབ་ཅིང་བཟླས་བརྗོད་ཅན།
།དཀྱིལ་འཁོར་རྣམས་ཀྱི་ལས་ལ་མཁས། །སྡུག་ཅིང་ལེགས་པར་འབྱེད་པ་དང་།
།ཆེན་པོར་འདོད་ཅིང་འཇུངས་དང་བྲལ། །དཀྱིལ་འཁོར་ཆེན་པོ་དག་ཏུ་ནི། །བླ་མས་
ཚུལ་བཞིན་དབང་བསྐུར་ཞིང་། །བླ་མ་ལས་ནི་ལུང་ཐོབ་པ། །དེ་ནི་སླབ་དཔོན་ཡིན་
པར་བཤད། །ཅེས་བྱ་རྒྱུད་རིགས་གསུམ་གྱི་དཀྱིལ་འཁོར་དུ་དབང་བསྐུར་བར་བྱེད་
པའི་སློབ་དཔོན་ལ་མཚན་ཉིད་དེ་དག་ཚང་དགོས་པར་གསུངས་སོ།།
མདོར་ན་རྒྱུད་སྡེ་མཐའ་དག་ནས་དངོས་གྲུབ་ཀྱི་རྩ་བ་བླ་མ་ཉིད་ཡིན་པ་དང་།
བླ་མའང་གང་བྱུང་གིས་མི་ཆོག་པ
་པར་མཚན་ཉིད་དང་ལྡན་པ་ཞིག་དགོས་པར་ནན་



262 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ཏན་ཤིན་ཏུ་ཆེ་བར་གསུངས་ལ། རྒྱ་བོད་ཀྱི་པཎ་གྲུབ་གོང་མ་ཐམས་ཅད་ཀྱིས་
ཀྱང་གསུང་གཅིག་ཏུ་མཐུན་པར་ནན་ཏན་ཤིན་ཏུ་ཆེ་བར་གསུངས་སོ། །དེ་ལྟར་
རྒྱུད་ནས་བཤད་པའི་མཚན་ཉིད་དེ་དག་ཐམས་ཅད་ཚང་བའི་བླ་མ་ནི་ཡུལ་དུས་
ཀྱི་དབང་གིས་ཤིན་ཏུ་རྙེད་པར་དཀའ་བས། དེ་ལྟར་མ་རྙེད་ན་ཇི་ལྟར་བྱ་སྙམ་ན།
རིགས་ལྡན་པདྨ་དཀར་པོས་མཛད་པའི་དོན་དམ་བསྙེན་པ་ལས། རྩོད་ལྡན་དབང་
གིས་བླ་མ་སྐྱོན་དང་ཡོན་ཏན་འདྲེས། །རྣམ་པ་ཀུན་ཏུ་སྡིག་པ་མེད་པ་ཡོད་མ་ཡིན།
།གང་ཞིག་ཡོན་ཏན་ལྷག་པ་ཡང་ནི་ལེགས་དཔྱད་ནས། །བུ་རྣམས་ཀྱིས་ནི་དེ་ལ་
བརྟེན་པར་འགྱུར་པའོ། །ཞེས་དང་།།
དཔུང་བཟང་གིས་ཞུས་པའི་རྒྱུད་ལས། གྲོགས་ལ་ཡོན་ཏན་བཅུ་དྲུག་
ཚང་དགོས་པར་བཤད་པའི་མཇུག་ཏུ། དེ་ལྟའི་ཡོན་ཏན་མ་ལུས་ལྡན་པ་དག་
།རྩོད་པའི་དུས་ན་ཤིན་ཏུ་དཀོན་པས་ན། །ཡོན་ཏན་ཕྱེད་དམ་བཞི་ཆ་བརྒྱད་
ཆ་ཅན། །དེ་ལྟ་བུ་ནི་སྔགས་པས་གྲོགས་པོར་བསྟེན། །ཞེས་གྲོགས་ཀྱི་མཚན་
ཉིད་གསུངས་པ་ཚང་བར་མ་རྙེ ད་ན། མཚན་ཉིད་དེ་དག་གི་ནང་ནས་བརྒྱད་
ཆ་ཙམ་དང་ལྡན་པ་མ ཐར་གསུངས་པ་དེ་བླ་མ་ལའང་མཚུངས་སོ་ཞེས་ཇོ་བོ་
ཡབ་སྲས་ཀྱི་གསུང་བགྲོས་ལས་འབྱུང་བས། བླ་མའི་མཚན་ཉིད་གསུངས་པ་
རྣམས་ཀྱི་ནང་ནས་མ་ཐ་མེད་མི་རུང་རེ་དང་ལྡན་པ་ལ་བླ་མར་བསྟེན་པར་བྱའོ།
།བླ་མའི་མཚན་ཉིད་མེད་མི་རུང་བ་དེ་ཇི་ལྟ་བུ་སྙམ་ན། རྗེ་ཐམས་ཅད་མཁྱེན་པས།
མེད་དུ་མི་རུང་བའི་མཚན་ཉིད་ནི་བོད་ཀྱི་མཁས་པ་དག་དབང་ཡོངས་སུ་རྫོགས་
པར་ཐོབ་ཅིང་དམ་ཚིག་དང་སྡོམ་པ་ལ་གནས་པ། བླ་མ་བརྒྱུད་པའི་ཕྱག་ལེན་
མཐོང་བའི་སྒོ་ནས་དེ་ཉིད་བཅུ་ཤེས་ཤིང་དབང་བསྐུར་གྱི་ཆོ་ག་ལ་མཁས་པ།
བསྙེན་པ་སྔོན་དུ་སོང་བས་ལྷས་གནང་བའམ་མ་བཀག་པ་སྟེ་ཆོས་གསུམ་ལྡན་ཅིག་



སྐབས་བཞི་པ། 263
ངེས་པར་དགོས་ཞེས་གསུངས་ཏེ། དེ་ཁོ་ན་བཞིན་དུ་འཐད་དོ། །ཞེས་གསུངས་
པ་ལྟར་རོ།།
དེ་ལྟར་དངོས་གྲུབ་ཀྱི་རྩ་བ་བླ་མ་འཚོལ་བའི་ཚེ་སྐྱོན་ཡོན་ལེགས་པར་བརྟགས་
ནས། ཡུལ་དུས་ཀྱི་དབང་གིས་མཚན་ཉིད་ཐམས་ཅད་ཚང་བ་མ་རྙེ ད་ནའང་
སྐྱོན་ཤས་ཆེ་བ་ལ་མི་བརྟེན་པར། བཀའ་གདམས་གོང་མའི་གསུང་བགྲོས་ལས།
མ་ཐའང་ཚེ་འདི་བས་ཕྱི་མ་གལ་ཆེ་ཟེར་བ་ཞིག་དང་། འཇིག་རྟེན་ལས་ཆོས་གལ་
ཆེ་ཟེར་བ་ཞིག་ལ་བརྟེན་དགོས་ཞེས་འབྱུང་བ་ལྟར། ཡོན་ཏན་མ་ཐ་རེ་དང་ལྡན་པ་
ལ་བརྟེན་དགོས་ཤིང༌། བསྟེན་ཚུལ་ཡང་ལམ་ཐུན་མོང་བའི་སྐབས་ཀྱི་བཤེས་གཉེན་
བསྟེན་ཚུལ་ལས་ཀྱང་ཆེས་ལྷག་པ་ཞིག་བྱ་དགོས་པ་ནི། བྱང་ཆུབ་ལམ་གྱི་སྒྲོན་མ་
ལས། སྔགས་མཐུ་ཉིད་ལས་གྲུབ་པ་ཡི། །ཞི་དང་རྒྱས་སོགས་ལས་རྣམས་ཀྱིས།
།བུམ་པ་བཟང་གྲུབ་ལ་སོགས་པའི། །གྲུབ་ཆེན་བརྒྱད་སོགས་སྟོབས་ཀྱིས་ཀྱང་།
།བདེ་བ་ཡིས་ནི་བྱང་ཆུབ་ཚོགས། །ཡོངས་སུ་རྫོགས་པར་འདོད་པ་དང་། །བྱ་བ་སྤྱོད་
སོགས་རྒྱུད་གསུངས་པའི། །གལ་ཏེ་གསང་སྔགས་སྤྱོད་འདོད་ན། །དེ་ཚེ་སློབ་དཔོན་
དབང་བསྐུར་ཕྱིར། །བསྙེན་བཀུར་རིན་ཆེན་སོགས་སྦྱིན་དང་། །བཀའ་སྒྲུབ་ལ་སོགས་
ཐམས་ཅད་ཀྱིས། །བླ་མ་དམ་པ་མཉེས་པར་བྱ། །བླ་མ་མཉེས་པར་གྱུར་པ་ཡིས།
།ཡོངས་རྫོགས་སློབ་དཔོན་དབང་བསྐུར་བས། །སྡིག་ཀུན་རྣམ་དག་བདག་ཉིད་ནི།
།དངོས་གྲུབ་འགྲུབ་པའི་སྐལ་ལྡན་འགྱུར། །ཞེས་གསུངས་པ་ལྟར་རོ།།
དེ་འདྲ་བའི་བསྟེན་ཚུལ་ཡང་རྒྱལ་བ་རྡོ་རྗེ་འཆང་གིས་རྒྱུད་སྡེ་རྣམས་སུ་རྒྱ་
ཆེར་གསུངས་པའི་དོན་བསྡུས་པ་བླ་མ་ལྔ་བཅུ་པ་ཡིན་པས། པཎ་ཆེན་ནཱ་རོ་པ་
ཆེན་པོའི་ཕྱག་བཞེས་ལྟར་སྔགས་ལ་འཇུག་པར་འདོད་པ་ན། དབང་བསྐུར་བའི་
སྔོན་དུ་བླ་མ་ལྔ་བཅུ་པ་མཉན་ནས་ཚིག་བློ་ལ་བཟུང་ཞིང་དོན་ངེས་པར་བྱས་ཏེ།



264 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
གཞུང་དེ་ནས་བཤད་པ་ལྟར་གྱི་བླ་མ་བསྟེན ད་ཚུལ་རྣམས་ཉམས་འོག་ཏུ་ཚུད་པ་
ཞིག་ཅི་ནས་ཀྱང་གལ་ཆེ་སྟེ། བླ་མ་ལྔ་བཅུ་པའི་རྣམ་བཤད་སློབ་མའི་རེ་བ་ཀུན་
སྐོང་ཞེས་བྱ་བ་ལས། དང་པོར་སློབ་དཔོན་ལ་བསྙེན་བཀུར་བྱས་ཏེ་ཐོས་བསམ་
གྱིས་དེ་ཁོ་ན་ཉིད་རྟོགས་ནས་ད་ནི་འདིས་ཅི་ཞིག་བྱ་ཞེས་བླ་མ་ལ་བརྙས་པར་བྱེད་
པ་ནི་སྙིང་ནས་སློབ་དཔོན་སྨོད་པ་སྟེ། དེ་དང་ལྷན་ཅིག་ཏུ་ཟང་ཟིང་གི་ལོངས་
སྤྱོད་ཀྱིས་དགའ་བར་བྱེད་པས་ཀྱང་མི་འགྲུབ་ན་དེས་མི་འགྲུབ་པ་སྨོས་ཅི་དགོས།
ཞེས་ཆོས་སྤོང་དང་མཚམས་མེད་ལས་ཀྱང་སྡིག་ཆེ་བར་གསུངས་སོ།།
དེས་ན་ཉེས་སྤྱོད་དེ་དག་ནི་དངོས་གྲུབ་ཐམས་ཅད་འཕྲོག་ཅིང་ངན་འགྲོ་ཤིན་
ཏུ་ཉམ་ང་བའི་སྡུག་བསྔལ་གྱི་རྩ་བར་རྒྱུད་སྡེ་ལས་ཡང་ཡང་ནན་ཆེ་བར་གསུངས་
པས་གནད་འདི་ལ་ནི་ཤིན་ཏུ་གཟབ་པར་བྱའོ། །འདི་ཡང་ལས་འབྲས་སྤྱི་རྒྱུན་དུ་
བསྒོམ་པ་དང་། ཁྱད་པར་དུ་བླ་མ་ལ་བརྙས་སྨོད་དང་ཐུགས་དཀྲུགས་པའི་ཁ་ན་
མ་ཐོ་བའི་འབྲས་བུ་གསུངས་པ་རྣམས་ཀྱི་དོན་ལ
་ལ་བསམས་ནས་ཉེས་དམིགས་ལ་
ཤིན་ཏུ་སྐྲག་པ་དང་། དེ་ཡང་རྒྱུ་དེ་དག་ལས་འབྱུང་བ་ལ་ངེས་པར་བརྟན་པོ་རྙེད་
པ་ལ་རག་ལས་ཏེ། དེ་གཉིས་ཚིག་ཙམ་དུ་སོང་ན་ཉེས་སྤྱོད་དེ་དག་ལ་འཛེམ་པ་
ཡང་ཚིག་ཙམ་དུ་འགྲོ་བའི་ཕྱིར་རོ།།
བླ་མ་ལ་བརྙས་པ་ལ་སོགས་པའི་ལྟུང་བ་རྣམས་ལ་ཇི་མི་སྙམ་པར་འཇུག་ཅིང་
བསྲུང་སྡོམ་ཡལ་བར་དོར་ནས་ལམ་སྒོམ་པ་སྐད་བྱས་ཀྱང་ངན་འགྲོའི་སྒོ་འབྱེད་
པར་གསུངས་པས་ཁས་བླངས་པའི་དམ་ཚིག་དང་སྡོམ་པ་བསྲུང་བ་ཉིད་གཞིར་
བཞག་ནས་ལམ་བསྒོམ་པ་དགོས། ཞེས་དང་། དེ་ལྟར་ན་སྤྱིར་ཐེག་པ་གང་གི་
སྒོར་འཇུག་ཀྱང་། ཐོག་མར་བླ་མའི་བསྟེན་ཚུལ་གལ་ཆེ་བར་མང་དུ་གསུངས་ལ།
ཁྱད་པར་དུ་རྡོ་རྗེ་ཐེག་པ་པ་རྣམས་ཀྱི་དངོས་གྲུབ་ཐམས་ཅད་ནི་བླ་མའི་རྗེས་སུ་བྱེད་



སྐབས་བཞི་པ། 265
པར་རྒྱུད་དུ་མ་ལས་ནན་ཏན་ཤིན་ཏུ་ཆེ་བར་གསུངས་པས་ལམ་གྱི་རྩ་བ་ནི་རྡོ་རྗེ་
སློབ་དཔོན་ཚུལ་བཞིན་དུ་བསྟེན་པ་ཡིན་ལ། དེ་ཡང་དམིགས་པ་ཐུན་རེ་ཙམ་གྱི་བླ་
མའི་རྣལ་འབྱོར་གྱིས་ནི་བསླབ་བྱ་འདི་རྣམས་མི་ཤེས་པས་གཞུང་འདིའི་དོན་ལེགས་
པར་ཤེས་པ་ལ་འབད་པ་ཆེན་པོ་བྱའོ། །ཤེས་པར་བྱས་ནས་ཀྱང་རྡོ་རྗེ་འཆང་གིས་
བཅས་མཚམས་རྣམས་ལ་དྲན་ཤེས་བསྟེན་ནས་བསྲུང་བ་ལ་འབད་དགོས་སོ།།
དེ་ལྟར་བྱས་ན་ཉེས་པ་དེ་རྣམས་ཇེ་ཆུང་དུ་འགྲོ་ཞིང་བཅས་མཚམས་ལས་འདས་
པ་རྣམས་ལ་ཡང་འགྱོད་པ་སྐྱེས་ནས་ཕྱིར་འཆོས་པར་འདོད་པ་འབྱུང་བས། ཚེ་འདིའམ་
སྐྱེ་བ་གཞན་དུ་རིང་པོར་མི་ཐོགས་པར་བཤེས་གཉེན་བསྟེན་པ་ལ་མཁས་ཤིང་། མཁས་
པ་ལྟར་དུ་ཉམས་སུ་ལེན་ནུས་པ་གཞོན་ནུ་ནོར་བཟང་དང་། དཔའ་བོ་རྟག་ཏུ་ངུ་ལྟ་བུར་
འགྱུར་ལ། འདི་དག་ཤེས་པར་མ་བྱས་པའམ་ཤེས་ཀྱང་བསྲུང་བའི་གོ་ཆ་མ་བཟུང་ན་
འབྱུང་ཉེ་ལ་གྲངས་མང་བའི་ཉེས་པ་འདི་རྣམས་ཀྱིས་རྒྱུན་དུ་གོས་པར་འགྱུར་ཞིང༌།
ཚེ་རབས་མང་པོར་ཡང་བཅས་པ་དེ་དག་ལ་སློབ་ནུས་པར་མི་འགྱུར་བས་ཤེས་རབ་ཅན་
རྣམས་ཀྱིས་གཞུང་འདི་བླ་མའི་རྣལ་འབྱོར་གྱི་གདམས་པའི་མཆོག་ཏུ་ཤེས་པར་གྱིས་
ཤིག །ཅེས་གང་གསུངས་པ་ལྟར་རོ། །དེ་ལྟར་བླ་མ་མཚན་ཉིད་དང་ལྡན་པ་མཉེས་
པར་བྱས་ནས། བླ་མ་ལྔ་བཅུ་པ་ནས་ཇི་ལྟར་འབྱུང་བ་ལྟར་སྔགས་ཀྱི་འཇུག་སྒོ་དབང་
གི་དོན་དུ་གསོལ་བ་བཏབ་ནས་དབང་ནོད་པར་བྱའོ།།
དབང་ཇི་ལྟར་བསྐུར་བའི་ཚུལ་ནི། གསང་སྔགས་རྒྱུད་སྡེ་བཞི་ལས་འདིར་བྱ་
རྒྱུད་པདྨའི་རིགས་ཀྱི་བདག་པོ་ཐུགས་རྗེ་ཆེན་པོའི་སྒྲུབ་ཐབས་ལ་འཇུག་པ་ཡིན་པས།
བྱ་བའི་རྒྱུད་ནས་བཤད་པའི་དཀྱིལ་འཁོར་མཚན་ཉིད་དང་ལྡན་པར་དབང་ཐོབ་
དགོས་ལ། དེ་ལ་བྱ་རྒྱུད་རིགས་གསུམ་ལས་དེ་བཞིན་གཤེགས་པའི་རིགས་ཀྱི་དཀྱིལ་
འཁོར་དུ་དབང་བསྐུར་བ་ཐོབ་ན་རིགས་གསུམ་གའི་ལྷའི་སྒོམ་བཟླས་ལ་དབང་བ་དང་།



266 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
པདྨའི་རིགས་ཀྱི་དཀྱིལ་འཁོར་དུ་དབང་བསྐུར་བ་ཐོབ་ན་པདྨའི་རིགས་དང་རྡོ་རྗེའི་
རིགས་གཉིས་ཀྱི་སྒོམ་བཟླས་ལ་དབང་གི། དེ་བཞིན་གཤེགས་པའི་རིགས་ཀྱི་སྒོམ་
བཟླས་ལ་མི་དབང་བ་དང་། རིགས་གོང་མ་གཉིས་ཀྱི་དབང་མ་ཐོབ་པར་རྡོ་རྗེའི་
རིགས་ཀྱི་དབང་བསྐུར་ཐོབ་པ་ཡིན་ན། རྡོ་རྗེའི་རིགས་ཀྱི་སྒོམ་བཟླས་ཁོ་ན་ལ་དབང་
གི་ །རིགས་གཞན་གཉིས་ཀྱི་སྒོམ་བཟླས་ལ་མི་དབང་ངོ༌། །འོན་ཀྱང་ལྷ་གང་དང་
གང་བསྒོམ་པ་དེའི་སྒོམ་བཟླས་ཀྱི་ལུང་དང་། རྗེས་གནང་ཐོབ་དགོས་པར་ལེགས་
གྲུབ་ཀྱི་རྒྱུད་ལས་བཤད་དོ།།
དེ་ཡང་གསལ་བར་བཤད་ན་དམ་ཚིག་གསུམ་བཀོད་པའི་རྒྱལ་པོའི་དབང་ཐོབ་
ན་ཚེ་དཔག་མེད་དང་། ཐུགས་རྗེ་ཆེན་པོ་སོགས་ཀྱི་དབང་ཡོངས་རྫོགས་མ་ཐོབ་ཀྱང་།
ལྷ་དེ་དང་དེའི་རྗེས་གནང་དང་། སྒོམ་བཟླས་ཀྱི་ལུང་ཐོབ་ན་དེ་དང་དེའི་སྒོམ་བཟླས་
བྱ་རུང་བའི་དོན་ནོ། །དེ་ལྟར་རང་གིས་སྒོམ་བཟླས་བྱ་རུང་ཡང་གཞན་ལ་དབང་
བསྐུར་བ་ནི་མི་རུང་སྟེ། གཞན་ལ་དབང་བསྐུར་བར་བྱེད་པ་ལ་རང་གིས་ལྷ་དེའི་
དབང་ངེས་པར་ཐོབ་པ་ཞིག་དང་དབང་ཐོབ་ནས་དམ་ཚིག་དང་སྡོམ་པ་ལ་གནས་
པའི་སྒོ་ནས་ལྷ་དེའི་བསྙེན་པ་སྔོན་དུ་སོང་བ་ཞིག་ངེས་པར་དགོས་པ་རྒྱུད་སྡེ་རིན་པོ་
ཆེ་རྣམས་ལས་ལན་ཅིག་མིན་པར་གསུངས་པའི་ཕྱིར་རོ།།
རིགས་གསུམ་གྱི་དཀྱིལ་འཁོར་གྱི་ལྷའི་སྒོམ་བཟླས་ལ་དབང་མི་དབང་གི་
ཚུལ་དེ་ནི། གསང་བ་སྤྱི་རྒྱུད་ལས་གསལ་བར་གསུངས་ཏེ། རྒྱུད་དེ་ཉིད་ལས།
དེ་བཞིན་གཤེགས་རིགས་དཀྱིལ་འཁོར་དུ། །གང་ཞིག་ལེགས་པར་དབང་བསྐུར་བ།
།དེ་ནི་རིགས་རྣམས་གསུམ་ཆར་གྱི། །དཀྱིལ་འཁོར་ལ་སོགས་སློབ་དཔོན་འགྱུར།
།འཕགས་པ་སྤྱན་རས་གཟིགས་དབང་གི །དཀྱིལ་འཁོར་དུ་ནི་དབང་བསྐུར་བ། །དེ་
ནི་རིགས་གཉིས་དཀྱིལ་འཁོར་གྱི། །སློབ་དཔོན་དུ་ནི་དབང་བསྐུར་འགྱུར། །ཕྱག་ན་
་



སྐབས་བཞི་པ། 267
རྡོ་རྗེ་གཟི་ཆེན་གྱི། །དཀྱིལ་འཁོར་དུ་ནི་དབང་བསྐུར་བ། །དེ་ནི་རྡོ་རྗེའི་རིགས་གཅིག་
གི་ །དཀྱིལ་འཁོར་གྱི་ནི་སློབ་དཔོན་འགྱུར། །ཞེས་གསུངས་སོ།།
འདིར་སྐབས་སུ་བབ་པ་ཐུགས་རྗེ་ཆེན་པོའི་དཀྱིལ་འཁོར་དུ་དབང་བསྐུར་
བའི་ཚུལ་ནི། གོང་དུ་བཤད་ཟིན་པ་ལྟར་སྔགས་ལ་འཇུག་པར་འདོད་པ་ན་བླ་མ་
དང་སློབ་མ་གཉིས་ཀས་ཕན་ཚུན་ལེགས་པར་བརྟགས་ནས། སློབ་མས་ཀྱང་བླ་མ་
དེ་ཉིད་ལ་བློ་གཏད་ཐུབ་པར་ཤེས། བླ་མས་ཀྱང་སློབ་མ་དེ་ལ་དབང་བསྐུར་དུ་རུང་
བར་ཤེས་ན་དབང་བསྐུར་བ་ཡིན་ལ། དེ་ཡང་སྤྱིར་གོང་དུ་བཤད་པའི་མཚན་ཉིད་
ཐམས་ཅད་དང་། ལྷག་པར་ལྷ་དང་བླ་མ་ལ་དད་པ་ཆེ་ཞིང་དམ་ཚིག་དང་སྡོམ་པ་
བསྲུང་བར་ནུས་པ་ཞིག་མེད་མི་རུང་དུ་གསུངས་ཏེ། རྡོ་རྗེ་འཆང་ཆེན་པོའི་ལམ་གྱི་
རིམ་པ་ལས། དབང་བསྐུར་བ་ལ་ནི། ཐུན་མོང་བ་བྱང་སེམས་ཀྱི་སྡོམ་པ་བསྲུང་གི་
སྔགས་ཀྱི་སྡོམ་པ་བསྲུང་མི་ནུས་པ་ལ་སློབ་མའི་དབང་ཙམ་དང་། སྡོམ་པ་གཉིས་
པ་བསྲུང་བ་ལ་སློབ་དཔོན་གྱི་དབང་ཡང་བསྐུར་བར་གསུངས་པས་བསྲུང་སྡོམ་
ལ་བརྟགས་ནས་དབང་བསྐུར་བ་ནི་སློབ་མ་བརྟག་པའི་གལ་ཆེ་ཤོས་སུ་སྣང་ངོ༌།
།འཕྲེང་བ་ལས་ཀྱང་། ལེགས་པར་བརྟགས་པ་ང་རྒྱལ་ལ་སོགས་པའི་སྐྱོན་དང་བྲལ་
བ། དགེ་བསྙེན་ལ་སོགས་པའི་བསླབ་པ་ལ་གནས་པ། ཐོས་པ་ལ་སོགས་པ་ཡོངས་
སུ་སྦྱངས་པ་དང་ལྡན་པ། རྡོ་རྗེ་སེམས་དཔའི་སྡོམ་པ་གཟུང་བར་རུང་བ་རྣམས་ནི།
རིགས་དང་མདོག་དང་གཟུགས་དང་བྲལ་བ་རྣམས་ཀྱང་ལྷག་པར་གནས་པར་བྱ་སྟེ།
གལ་ཏེ་དེ་རྣམས་ཀྱང་དད་པས་རྡོ་རྗེ་སེམས་དཔའི་སྡོམ་པ་དོན་དུ་གཉེར་ཞིང་།
རྡོ་རྗེ་ཐེག་པ་ལ་སྟོན་པ་གཞན་མི་ཚོལ་བར་གྱུར་ནའོ། །ཞེས་སྡོམ་པ་ལ་དོན་གཉེར་
ཆེ་ཞིང་རྡོ་རྗེ་ཐེག་པ་ལ་དད་པ་བརྟན་པ་སྟེ་ཆོས་གཉིས་ནི་དབང་རྫོགས་པར་བསྐུར་
དུ་རུང་བའི་སློབ་མ་ལ་ངེས་ལྡན་དུ་གསུངས་སོ། །ཞེས་གང་གསུངས་པ་ལྟར་རོ།།
་



268 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
དེ་ལྟར་སློབ་མ་མཚན་ཉིད་དང་ལྡན་པས་བླ་མ་ལ་དབང་གི་དོན་དུ་གསོལ་བ་
ཡང་དང་ཡང་དུ་བཏབ་པ་ན། བླ་མས་བསྙེན་པ་སྔར་སོང་ཟིན་ན་དང་། དེ་མིན་
ལྷ་དེའི་བསྙེན་པ་ཚུལ་དང་མཐུན་པར་བྱས་ཏེ། རབ་ཏུ་ལྷས་གནང་བ་བྱུང་བ་དང་།
མ་ཐ་ཡང་བཀག་པ་མེད་པར་ངེས་པ་ན་དབང་བསྐུར་བར་བྱེད་པ་ཡིན་ལ། གང་
དུ་དབང་བསྐུར་བའི་དཀྱིལ་འཁོར་ཡང་རྒྱུད་སྡེ་རིན་པོ་ཆེ་རྣམས་ནས་གཙོ་ཆེར་
རྡུལ་ཚོན་ལ་བརྟེན་པའི་རྣམ་གཞག་གསུངས་པ་ས། རྡུལ་ཚོན་གྱི་དཀྱིལ་འཁོར་བྲིས་
ནས་དེར་དབང་བསྐུར་བ་བྱུང་ན་ཤིན་ཏུ་ལེགས་པས། དེ་ལ་ནི་གསང་བ་སྤྱི་རྒྱུད།
ལེགས་གྲུབ་ཀྱི་རྒྱུད། བསམ་གཏན་ཕྱི་མ་རྣམས་ནས་ཇི་ལྟར་གསུངས་པ་ལྟར།
སའི་ཆོ་ག །སྟ་གོན་གྱི་ཆོ་ག །དངོས་གཞིའི་ཆོ་ག་རྣམས་ཆད་ལྷག་མེད་པར་
དགོས་ཤིང་། སའི་
་ཆོ་ག་ལ་ཡང་ས་བརྟག་པ། བསླང་བ།
སྦྱང་བ། བཟུང་བ།
བསྲུང་ཞིང་བྱིན་གྱིས་བརླབ་པ་ལྔར་ཡོད། སྟ་གོན་ལ་ཡང་། ས་ལྷ་སྟ་གོན།
ལྷ་སྟ་གོན། བུམ་པ་སྟ་གོན། སློབ་མ་སྟ་གོན་བཅས་བཞིར་ཡོད་ཅིང་། ལྷ་ལ་
གསོལ་བ་གདབ་པ་དང་ལྔར་བྱེད་པའི་ཚུལ་ཡང་ཡོད། དངོས་གཞིའི་ཆོ་ག་ལ་
དཀྱིལ་འཁོར་སྒྲུབ་ཅིང་མཆོད་པ་དང་། བདག་ཉིད་འཇུག་ཅིང་དབང་བླངས་ཏེ་དམ་
ཚིག་དང་སྡོམ་པ་གསོ་བ་དང་། སློབ་མ་ལ་དབང་དངོས་གཞི་བསྐུར་བར་བྱེད་པ།
དབང་དངོས་གཞི་ལ་ཡང་གསོལ་བ་གདབ་ཅིང་ཆས་འཇུག་བྱས་ཏེ་སྡོམ་པ་གཟུང་བ།
དཀྱིལ་འཁོར་དུ་འཇུག་པའི་སྐོར། ཞུགས་ནས་མེ་ཏོག་འཕྲེང་བའི་དབང་། དེ་ནས་
ཆུ་དབང་དང་ཅོད་པཎ་གྱི་དབང་རྣམས་བསྐུར། དེའི་མཐའ་རྟེན་དུ་ལུང་བསྟན།
དབུགས་དབྱུང་། རྗེས་གནང་རྣམས་བྱས་ན་ཕུན་སུམ་ཚོགས་པའི་ཡན་ལག་དང་།
མ་བྱས་ཀྱང་ཆད་པའི་སྐྱོན་དུ་མི་འགྱུར་བར་གསུང་། དེང་དུས་རས་བྲིས་ཀྱི་དཀྱིལ་
འཁོར་ལ་བརྟེན་པ་མང་བས་ས་བརྟག་བསླང་སྦྱང་གསུམ་མི་དགོས་པ་སོགས་ཁྱད་པར་
་



སྐབས་བཞི་པ། 269
ཕྲན་བུ་ལས། ཆོ་ག་དངོས་གཞི་གོང་གི་ས་བཅད་ལྟར་ཆད་ལྷག་མེད་པ་དགོས་ཤིང་།
དེ་དག་གི་ཚུལ་ཞིབ་པར་ནི། སློབ་དཔོན་ཨ་བྷ་ཡ་ཀ་རས་མཛད་པའི་དཀྱིལ་འཁོར་
སྤྱིའི་ཆོ་ག་རྡོ་རྗེ་འཕྲེང་བ་གཙོ་བོར་མཛད། རྒྱ་གར་གྲུབ་ཆེན་གྱི་དཀྱིལ་ཆོག་ཚད་
ལྡན་ཕལ་མོ་ཆེའི་དགོངས་པ་གུང་བསྒྲིགས་ཏེ། དབང་གི་ངོ་བོ། །གྲངས་ངེས།
གོ་རིམས། དབང་གི་ངེས་ཚིག །དབང་དོན་ལམ་གྱི་རིམ་པར་བསྒྲིག་ཚུལ་བཅས་
མཐའ་དག་པར་རྡོ་རྗེ་འཆང་ཆེན་པོའི་ལམ་གྱི་རིམ་པ་ལས་ཤེས་དགོས་ཤིང༌།
ཐུགས་རྗེ་ཆེན་པོའི་དཀྱིལ་འཁོར་གྱི་ཆོ་ག་ལག་ལེན་གྱི་རིམ་པ་འདོན་བསྒྲིགས་དང་
བཅས་པ་ནི། རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱིས་དཔལ་མོ་ལུགས་ཀྱི་
ཐུགས་རྗེ་ཆེན་པོའི་སྒྲུབ་ཐབས་འདི་དང་། འདིའི་དབང་ཆོག་བཅས་མཛད་ཅིང་།
སྒྲུབ་དཀྱིལ་འདིའི་དགོངས་འགྲེལ་ལྟ་བུར་རྒྱལ་བ་ཐམས་ཅད་མཁྱེན་པ་རྗེ་བཙུན་བློ་
བཟང་བསྐལ་བཟང་རྒྱ་མཚོས་དཔལ་མོ་ལུགས་ཀྱི་ཐུགས་རྗེ་ཆེན་པོའི་དཀྱིལ་འཁོར་
དུ་འཇུག་ཅིང་དབང་བསྐུར་བའི་ཆོ་ག་དགེ་ལེགས་ཀུན་འབྱུང་ཞེས་བྱ་བ་མཛད་དེ།
རྗེ་ཡབ་སྲས་ཀྱི་དགོངས་པ་འགྲེལ་བའི་ལེགས་བཤད་རྨད་དུ་བྱུང་བ་དེ་ལྟ་བུ་ཡོད་
བཞིན་དུ་འདིར་ཡི་གེར་བྲིས་ཀྱང་ཡན་ལག་བརྒྱད་ལྡན་གྱི་མཚོ་འགྲམ་དུ་བ་ཚྭའི་
ཁྲོན་པ་གསར་དུ་བརྐོ་བ་དང་འདྲ་བར་འགྱུར་བས་འདིར་ངལ་བ་མ་བྱས་ཤིང་།
སྙིང་ནས་བསྟན་པ་གཅེས་པར་འཛིན་ལ་སེམས་ཅན་ལ་སྙིང་བརྩེ་བས་དཀྱིལ་འཁོར་
གྱི་རྡོ་རྗེ་སློབ་དཔོན་བྱ་བར་འདོད་པ་དག་གིས་རྗེ་ཡབ་སྲས་ཀྱི་གསུང་རབ་རིན་པོ་ཆེ་
རྣམས་དང་། དེ་དག་གི་དགོངས་པ་འགྲེལ་བའི་ལེགས་བཤད་དེ་དག་ཞིབ་ཏུ་བལྟས་
ནས་ཤེས་པར་བྱའོ།། །།



270 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
༣
དབང་ཐོབ་ནས་དངོས་གྲུབ་ཀྱི་རྩ་བ་དམ་ཚིག་དང་སྡོམ་པ་
དག་པར་བྱ་ཚུལ།
༈ གསུམ་པ་དབང་ཐོབ་ནས་དངོས་གྲུབ་ཀྱི་རྩ་བ་དམ་ཚིག་དང་སྡོམ་པ་དག་པར་བྱ་
ཚུལ་ནི། དེ་ལྟར་དབང་ཐོབ་ནས་དུས་སུ་ཁས་བླངས་པའི་དམ་ཚིག་དང་སྡོམ་པ་སྲུང་བ་
གཞིར་བཞག་ནས་མཚན་བཅས་དང་མཚན་མེད་ཀྱི་རྣལ་འབྱོར་སོགས་ལམ་བསྒོམས་
ན་དངོས་གྲུབ་འཐོབ་པར་འགྱུར་གྱི། དམ་ཚིག་དང་སྡོམ་པའི་བཅས་མཚམས་སྲུང་
བ་དོར་ནས་བཟླས་པ་སོགས་ལ་འབད་བློ་བྱས་ཀྱང་ལམ་གོང་མའི་རྟོགས་པ་སྐྱེ་བ་མི་
སྲིད་པས། དངོས་གྲུབ་ཀྱི་རྩ་བ་དམ་ཚིག་དང་སྡོམ་པ་སྲུང་བ་ལ་ནུས་པ་ཅི་ཡོད་ཀྱིས་
འབད་པར་རིགས་ཏེ། མཉམ་སྦྱོར་ལས། དཀྱིལ་འཁོར་དག་ཏུ་མ་ཞུགས་དང་།
།དམ་ཚིག་རྣམས་ནི་སྤངས་པ་དང་། །གསང་བའི་དེ་ཉིད་མི་ཤེས་པས། །བསྒྲུབས་ཀྱང་
ཅི་ཡང་མི་འགྲུབ་བོ། །ཞེས་དང་། རྩེ་མོ་ལས་ཀྱང་། བསྐལ་པ་བརྒྱ་ཕྲག་དག་ཏུ་ནི།
།ཅི་སྟེ་མངོན་པར་བརྩོན་བྱས་ཀྱང་
། །གང་ཟག་བཞིས་ནི་འཇིག་རྟེན་དུ། །བསྒྲུབས་
ཀྱང་འགྲུབ་པ་ཉིད་མི་འགྱུར། །བྱང་ཆུབ་སེམས་ནི་མ་སྐྱེས་དང་། །ཐེ་ཚོམ་ལྡན་པ་
ཉིད་དང་ནི། །བཀའ་བཞིན་དུ་ནི་མི་སྤྱོད་པ། །དད་པ་མེད་ཉིད་འགྲུབ་མི་འགྱུར།
།ཞེས་དང་། སྡོམ་འབྱུང་ལས། ཅི་སྟེ་དངོས་གྲུབ་མཆོག་འདོད་ན། །སྲོག་ནི་ཡོངས་
སུ་གཏོང་ཡང་བླ། །འཆི་བའི་དུས་
ས་ལ་བབ་ཀྱང་བླ། །རྟག་ཏུ་དམ་ཚིག་བསྲུང་བར་བྱ།
།ཞེས་དང་།།
སྒྱུ་འཕྲུལ་དྲ་བའི་རྒྱུད་ལས་ཀྱང་། དེ་ནས་དམ་ཚིག་བསྟན་པར་བྱ། །དེ་རིང་
ཕན་ཆད་བུ་ཁྱོད་ཀྱིས། །སྲོག་དང་རུས་པ་ལ་བབ་ཀྱང་། །དམ་པའི་ཆོས་དང་བྱང་



སྐབས་བཞི་པ། 271
ཆུབ་སེམས། །སློབ་དཔོན་ལ་ནི་བརྙས་མི་བྱ། །རྡོ་རྗེ་སྤུན་རྣམས་བཀུར་བྱ་ཞིང་།
།སྡང་ལ་བྱམས་དང་ཆགས་བྲལ་བ། །ཁྱོད་ཀྱིས་ནམ་ཡང་མི་བྱའོ། །ཞེས་དང་།
གསང་བའི་མཛོད་ཀྱི་རྒྱུད་ལས་ཀྱང་། དབང་བསྐུར་ཡང་དག་སྦྱིན་ལྡན་ན། །སྐྱེ་དང་
སྐྱེ་བར་དབང་བསྐུར་འགྱུར། །དེ་ཡི་སྐྱེ་བ་བདུན་ལ་ནི། །མ་བསྒོམས་པར་ཡང་དངོས་
གྲུབ་འཐོབ། །གང་ལ་བསྒོམ་པ་དང་ལྡན་ཞིང་། །གལ་ཏེ་དམ་ཚིག་སྡོམ་ལ་གནས།
།སྐྱེ་འདིར་ལས་དབང་གིས་མ་གྲུབ། །སྐྱེ་བ་གཞན་དུ་དངོས་གྲུབ་འཐོབ། །རེ་ཞིག་དམ་
ཚིག་ཉམས་པ་ན། །དངོས་གྲུབ་ཐོབ་པ་ལྟ་ཞོག་གི །མི་ཡི་སྐྱེ་བའང་རྙེད་པར་དཀའ།
།ཞེས་དང་།།
འཇམ་དཔལ་རྩ་རྒྱུད་ལས། །ཟློས་པ་འདི་ལ་ཚུལ་ཁྲིམས་ཉམས། །དེ་ལ་གྲུབ་
པ་མཆོག་མེད་ཅིང་། །གྲུབ་པ་འབྲིང་ཡང་ཡོང་མེད་དེ། །གྲུབ་པ་ཐ་མའང་ཡོད་མ་
ཡིན། །ཚུལ་ཁྲིམས་འཆལ་ལ་ཐུབ་དབང་གིས། །སྔགས་འགྲུབ་པར་ནི་མ་གསུངས་ཏེ།
།མྱ་ངན་འདས་གྲོང་འགྲོ་བ་ཡི། །ཡུལ་དང་ཕྱོགས་ཀྱང་མ་ཡིན་ནོ། །བྱིས་པ་ངན་པ་
འདི་ལ་ནི། ། སྔགས་འགྲུབ་པར་ནི་ག་ལ་ཡོད། །སྐྱེ་བོ་ཚུལ་ཁྲིམས་འཆལ་འདི་ལ།
།དེ་ལ་བདེ་འགྲོ་ག་ལ་ཡོད། །མཐོ་རིས་སུ་ཡང་མི་འགྱུར་ཞིང་། །བདེ་བ་མཆོག་
ཏུའང་མི་འགྱུར་ན། །རྒྱལ་བས་གསུངས་པའི་སྔགས་རྣམས་ནི། །འགྲུབ་པར་འགྱུར་
བ་སྨོས་ཅི་དགོས། །ཞེས་དང་། རྣམ་སྣང་མངོན་བྱང་ལས་ཀྱང་། དེ་ལ་དམ་ཚིག་
བསྟན་པར་བྱ། །དེ་རིང་ཕན་ཆད་བུ་ཁྱོད་ཀྱིས། །དམ་པའི་ཆོས་དང་བྱང་ཆུབ་སེམས།
།སྲོག་གི་ཕྱིར་ཡང་ད་ཕྱིན་ཆད། །ཡོངས་སུ་གཏང་བར་མི་བྱའོ། །ཁྱོད་ཀྱིས་སེར་སྣ་
དག་དང་ནི། །སེམས་ཅན་གནོད་པ་མི་བྱའོ། །དམ་ཚིག་འདི་དག་སངས་རྒྱས་ཀྱིས།
།བརྟུལ་ཞུགས་བཟང་པོ་ཁྱོད་ལ་བཤད། །ཇི་ལྟར་རང་གི་སྲོག་བསྲུང་བ། །དེ་ལྟར་ཁྱོད་
ཀྱིས་འདི་དག་སྲུངས། །ཞེས་དང་
། ལག་ན་རྡོ་རྗེ་དབང་བསྐུར་བའི་རྒྱུད་ལས་ཀྱང་།



272 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
བློ་ལྡན་བྱང་ཆུབ་སེམས་དཔའ་དང་། །སངས་རྒྱས་དམ་ཚིག་འདི་ཡིན་ཏེ། །ཇི་ལྟར་
རང་གི་ལུས་སྲུང་བ། །དེ་ལྟར་ཁྱོད་ཀྱིས་འདི་སྲུངས་ཤིག །དེ་བྱས་སངས་རྒྱས་བྱས་
གཟོ་བ། །སངས་རྒྱས་སྲས་ཞེས་བརྗོད་པ་ཡིན། །གཞན་དུ་ན་ནི་དམ་ཚིག་ཉམས།
།རྡོ་རྗེ་ཅན་དུ་ཁྱོད་མི་འགྱུར། །ཞེས་སོགས་རྒྱུད་སྡེ་གོང་འོག་ཐམས་ཅད་ནས་ནན་
ཏན་ཤིན་ཏུ་ཆེ་བར་གསུངས་སོ།།
མདོར་ན། རྡོ་རྗེ་འཆང་ཆེན་པོའི་ལམ་གྱི་རིམ་པ་ལས། དམ་ཚིག་སྲོག་དང་
བསྡོས་ཏེ་བསྲུང་དགོས་ཚུལ་རྒྱུད་ཀྱི་ཁུངས་དང་བཅས་རྒྱ་ཆེར་གསུངས་པའི་འོག་ཏུ།
འདི་ནི་སློབ་དཔོན་བྱས་ནས་རྒྱུད་དང་གདམས་ངག་འཆད་ཅིང་དབང་བསྐུར་བ་དང་།
སློབ་མ་བྱས་ནས་རྒྱུད་དང་གདམས་ངག་ཉན་པ་དང་གཉིས་ཀས་ཀྱང་སྒྲུབ་པ་བྱེད་པ་
དང༌། དེ་དག་གང་ཡང་མི་བྱེད་ན་ཡང་དབང་ཐོབ་པ་ཀུན་གྱིས་འདར་མི་རུང་བར་
བྱ་དགོས་པ་ཡིན་ལ། ཚེ་འདི་ལ་མཆོག་འགྲུབ་པ་ལ་སོགས་ལ་གང་ཟག་རབ་འབྲིང་
ཐ་གསུམ་གང་གི་ཡང་ལམ་བགྲོད་པ་གཅིག་པ་ཡིན་ནོ།།
རྒྱུད་དང་དགོངས་འགྲེལ་རྣམས་ཀྱིས་བླ་མ་དངོས་གྲུབ་ཀྱི་རྩ་བར་ཡང་དང་ཡང་
དུ་གསུངས་པ་ལ་བརྟེན་ནས། དམ་པ་སྔ་མ་རྣམས་ཀྱིས་བླ་མའི་རྣལ་འབྱོར་སྒོམ་པ་
ལམ་གྱི་ཐོག་མར་གལ་ཆེ་བར་བཞེད་པ་ཡང་རྩ་ལྟུང་དང་པོའི་སྐོར་རྒྱས་པར་འཆད་པ་
བླ་མ་ལྔ་བཅུ་པའི་དམ་ཚིག་སྲུང་བའི་ནང་དུ་འདུ་ཞིང་། དེ་ཉིད་བསླབ་བྱ་རྣམས་ཀྱི་ནང་
ན་གལ་ཆེ་ཤོས་ཀྱང་ཡིན་ནོ། །དེ་བས་ན་སྔགས་ཀྱི་བསླབ་བྱ་རྣམས་ལ་གདམས་པའི་
མཆོག་ཏུ་ངེས་པ་རྙེད་ན། དེ་འདྲ་བའི་རིགས་ཀྱི་ཉམས་ལེན་ཕྱོགས་རེ་བ་ལམ་དངོས་
ཀྱི་སྔོན་འགྲོར་མིང་བཏགས་པ་ཐམས་ཅད་དམ་ཚིག་དང་སྡོམ་པ་སྲུང་བའི་ནང་དུ་ལྷག་
དང་བཅས་པར་འོང་བས། ཤེས་རབ་ཅན་རྣམས་ཀྱིས་རིམ་པ་གཉིས་ཀྱི་སྔོན་འགྲོ་ནི།
དབང་དང་དམ་ཚིག་སྲུང་བ་ཡིན་པར་ཤེས་པར་གྱིས་ཤིག །ཅེས་དང་། འདི་འདྲ་



སྐབས་བཞི་པ། 273
ར
བའི་བསླབ་བྱ་ཤེས་པར་བྱེད་པ་ནི། བླ་མའི་ལས་སུ་བྱ་བ་ཡིན་པས་དེ་མ་བསྟན་ན་
བླ་མ་ལ་ཉེས་པར་འགྱུར་ལ། བསྟན་ཀྱང་
ང་མི་སྒྲུབ་ན་སློབ་མའི་ཉེས་པའོ། །ཞེས་དང་།
བསླབ་བྱ་སྤྱི་དང་ཁྱད་པར་རྩ་བའི་དམ་ཚིག་རྣམས་དང་དེའི་ནང་ནས་ཀྱང་ཤིན་ཏུ་
གལ་ཆེ་བ་བླ་མའི་དམ་ཚིག་རྣམས་བསྲུང་བ་ལ་རྩལ་ཅི་ཡོད་ཀྱིས་འབད་པར་བྱ་སྟེ།
བླ་མ་དང་དཔའ་བོ་དང་རྣལ་འབྱོར་མ་རྣམས་དཔང་དུ་བཞག་ནས་ཁས་བླངས་པའི་
སྡོམ་པ་བསྲུང་བ་ནི་མེད་དུ་རུང་བ་ཡིན་པའི་ཕྱིར་རོ། །ཞེས་གསུངས་སོ།།
དེ་ལྟར་དམ་ཚིག་དང་སྡོམ་པ་ཚུལ་བཞིན་དུ་བསྲུངས་པའི་ཕན་ཡོན་དང་།
མ་སྲུངས་པའི་ཉེས་དམིགས་རྒྱུད་དགོངས་འགྲེལ་དང་བཅས་པ་ནས་ནན་ཏན་
ཤིན་ཏུ་ཆེ་བར་གསུངས་པ་ལ་སྙིང་ནས་ངེས་ཤེས་རྙེད་ནས་དམ་ཚིག་དང་སྡོམ་
པའི་བཅས་མཚམས་སྲུང་བ་ཉམས་ལེན་གྱི་སྙིང་པོར་བྱེད་པ་ཞིག་དགོས་ལ།
དེ་ལྟར་འོང་བ་ཡང་རྒྱལ་བའི་བཀའ་ལ་ཡིད་ཆེས་རྙེད་དེ་ལས་འབྲས་ལ་ངེས་པ་
བརྟན་པོ་ཐོབ་པ་ལ་རག་ལས་པས། སྔགས་ལ་འཇུག་པར་འདོད་ན་ལམ་ཐུན་མོང་
བ་ལེགས་པར་སྦྱོང་བ་གནད་དུ་ཆེའོ། །དེ་ལྟར་ཡང་བྱང་ཆུབ་སེམས་དཔའ་གསང་
སྔགས་ཀྱི་སྒོ་ནས་བྱང་ཆུབ་སེམས་དཔའི་སྤྱད་པ་སྤྱོད་པ་རྣམས་ཀྱི་ཚུལ་ཁྲིམས་ཀྱི་
བསླབ་པ་ཡོངས་སུ་དག་པར་བྱ་བའི་ཚུལ་རྣམ་པར་བཤད་པ་དངོས་གྲུབ་ཀྱི་སྙེ་མ་ལས།
དེ་ལྟར་ན་རྒྱུད་དང་དེའི་དགོངས་པ་འགྲེལ་བའི་མཁས་པ་རྣམས་ཀྱིས་བསྲུངས་
པའི་ཕན་ཡོན་སྡོམ་པ་གཞན་ལས་ཆེ་བ་དང་། མ་སྲུངས་པའི་ཉེས་དམིགས་ཀྱང་
གཞན་ལས་ཆེ་བར་གསུངས་པ་རྣམས་ལ་རིང་དུ་བསམས་ནས་ཕན་ཡོན་དང་ཉེས་
དམིགས་ཀྱི་རྒྱུ་འབྲས་ལ་ངེས་པ་ཐོབ་པར་བྱ་སྟེ། ངེས་པ་གཉིས་པོ་དེ་བཅོས་མ་མ་
ཡིན་པ་ཡོད་ན་དམ་ཚིག་དང་སྡོམ་པ་བསྲུང་བ་ཡང་དེ་འདྲ་ཞིག་འོང་ལ། དེ་ཚིག་
ཙམ་དུ་སོང་ན་དམ་ཚིག་དང་སྡོམ་པ་བསྲུང་བ་ཡང་ཚིག་ཙམ་དུ་འགྲོ་བའི་ཕྱིར་རོ།



འ
274 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
།ཞེས་དང་། རྡོ་རྗེ་རྩེ་མོ་ལས། དམ་ཚིག་ཉིད་ནི་ཉམས་གྱུར་ན། །འབྲས་བུ་འདི་
ནི་ཐོབ་མི་འགྱུར། །འདི་ནི་ཁྱོད་ཀྱི་དམྱལ་བའི་ཆུ། །དམ་ཚིག་འདས་ན་སྲེག་པར་
བྱེད། །དམ་ཚིག་བསྲུངས་ན་འགྲུབ་པར་འགྱུར། །ཐུངས་ཤིག་རྡོ་རྗེ་བདུད་རྩི་
འཐུང༌། །རྡོ་རྗེ་སེམས་དཔའི་མནའ་ཡི་ནི། །སྙིང་པོ་འདི་ཡིས་མནའ་བསྒྲག་གོ
།ཞེས་མནའ་ཆུ་བླུད་ནས་དམ་ཚིག་སྲུངས་ཤིག་ཅེས་གསུངས་པས་འབད་དགོས་ཏེ།
འཇིག་རྟེན་ན་མི་ཐ་མལ་པ་དག་ཀྱང་མི་མ་ཡིན་ཕྲ་མོ་འགའ་ཞིག་གི་དྲུང་དུ་མནའ་དོར་
ན་མཚམས་དེ་ལས་མི་འདའ་ན། སྤྱིར་ཐེག་ཆེན་པ་དང་ཁྱད་པར་རྡོ་རྗེ་ཐེག་པ་བར་
ཁས་འཆེས་ནས་རྒྱལ་བ་སྲས་བཅས་ཀྱི་སྤྱན་སྔར་དེ་ལྟར་བྱས་ནས་ཐ་ན་རྩ་བའི་དམ་
ཚིག་ཙམ་ལ་ཡང་སྲུང་སྡོམ་མི་བྱེད་དུ་ག་ལ་རུང་སྙམ་དུ་བསམས་ལ་བསྲུང་བར་བྱའོ།
།ཞེས་གང་གསུངས་པ་ལྟར་རོ།།
དེ་ལྟར་སྲོག་ལས་ཀྱང་གཅེས་པར་སྲུང་དགོས་པའི་དམ་ཚིག་དང་སྡོམ་པའི་
བཅས་མཚམས་དེ་ཇི་ལྟ་བུ་ཞིག་ཡིན་སྙམ་ན། དེ་ལ་དམ་ཚིག་དང་སྡོམ་པའི་ཁྱད་
པར་ནི། རྡོ་རྗེ་འཆང་གིས་ཇི་ལྟར་གསུངས་པའི་བཅས་པ་ལས་མི་འདའ་བར་ཉམས་
སུ་ལེན་པ་ལ་དམ་ཚིག་ཅེས་བྱ་ལ། འདི་དང་འདི་བྱ་དགོས་སོ་ཞེས་གསུངས་པ་
ལྟར་མི་བྱེད་པ་དང་། འདི་དང་འདི་མི་བྱའོ་ཞེས་གསུངས་པ་ལས་ལྡོག་ནས་བྱེད་
པའི་ཉེས་སྤྱོད་རྣམས་བསྲུང་ཞིང་སྡོམ་པར་བྱེད་པ་ལ་སྡོམ་པ་ཞེས་གསུངས་ཏེ།
ལྡོག་པས་ཕྱེ་བ་ཡིན་གྱི་འགལ་བ་མིན་ནོ། །དེ་ལ་དབང་དུས་སུ་སྡོམ་པ་ཇི་ལྟར་ཁས་
བླངས་པ་ཤེས་དགོས་པས་བྱ་སྤྱོད་ཀྱི་དཀྱིལ་འཁོར་གང་དུ་དབང་བསྐུར་ཡང་གཟུང་
རྒྱུའི་སྡོམ་པ་ནི་བྱང་སེམས་ཀྱི་སྡོམ་པ་ཉིད་ཡིན་པས་དེ་ངེས་པར་འཛིན་དགོས་ཏེ།
སྡོམ་པ་དེ་མ་གཟུང་བར་དབང་བསྐུར་མི་རུང་བར་གསུངས་པའི་ཕྱིར་རོ།།
དེ་ལྟར་ཡང་རྡོ་རྗེ་འབྱུང་བ་ལས། གང་ཞིག་སྡོམ་པ་འཛིན་པར་མི་བྱེད་པ་དེ་ལ་



སྐབས་བཞི་པ། 275
ནི། དེང་ཁྱོད་ཅེས་བྱ་བ་ལ་སོགས་པ་རྣམས་བརྗོད་པར་མི་བྱ་སྟེ། སློབ་དཔོན་དུ་རྗེས་
སུ་གནང་བ་དང་དབང་བསྐུར་བར་མི་བྱའོ། །ཞེས་གསུང་། སྡོམ་པ་འཛིན་ཚུལ་ནི།
རྣམ་སྣང་མངོན་བྱང་ལས། དུས་གསུམ་དུ་སྒྲིབ་པ་མེད་པའི་སྡོམ་པ་ལ་གནས་ན།
སངས་རྒྱས་བྱང་སེམས་རྣམས་མཉེས་པར་འགྱུར་བའི་སྡོམ་པ་གང་ཡིན་ཞུས་པའི་
ལན་དུ། དེ་ནི་རྒྱལ་བ་སྲས་བཅས་ལ་རང་གི་ལུས་གཏོང་བ་སྟེ། དེ་བཏང་བས་ལུས་
ངག་ཡིད་གསུམ་བཏང་བས་ན་བྱང་སེམས་ཀྱིས་རང་གི་སྒོ་གསུམ་བསྡམ་པར་བྱའོ།
།ཞེས་དང་།།
དམ་ཚིག་གསུམ་བཀོད་ལས། དེ་ལ་དམ་ཚིག་དང་སྡོམ་པ་བླང་བ་ནི།
སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ།
བདག་ཆེ་གེ་མོ་ཞེས་བགྱི་བ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་
བདག་འབུལ་གྱི་ཐམས་ཅད་ཀྱིས་དུས་ཐམས་ཅད་དུ་བདག་རབ་ཏུ་གཟུང་དུ་གསོལ།
སངས་རྒྱས་དང་བྱང་ཆུབ་སེམས་དཔའ་རྣམས་ཀྱིས་བདག་བྱིན་གྱིས་བརླབ་ཏུ་གསོལ།
ཐུགས་རྗེ་ཆེན་པོ་དང་ལྡན་པ་སེམས་ཅན་གྱི་ཁམས་ཐམས་ཅད་ཡོངས་སུ་སྐྱོབ་པར་
མཛད་པ་རྣམས་ཀྱིས་བདག་ཡོངས་སུ་བསྐྱབ་ཏུ་གསོལ། ལས་ཐམས་ཅད་གྲུབ་
པར་བྱ་བའི་ཕྱིར་དམ་ཚིག་ཆེན་པོ་བདག་ལ་སྩལ་དུ་གསོལ། ཞེས་དེ་ལྟར་ལན་
གསུམ་གྱི་བར་དུ་བརྗོད་པར་བྱའོ། །ཞེས་དང་། གསང་བ་སྤྱི་རྒྱུད་ལས་ཀྱང་།
དེ་ཡི་ནུབ་མོ་ཅི་ནུས་པར། །དེ་བཞིན་སྡོམ་པ་འཛིན་དུ་གཞུག །ཅེས་གསུངས་ནས།
དང་པོ་གསུམ་ལ་སྐྱབས་སུ་བཏང་། །དེ་ནས་བླ་མས་བྱང་ཆུབ་སེམས། །མ་བསྐྱེད་
པ་ནི་བསྐྱེད་པར་བྱ། །བསྐྱེད་པ་དག་ཀྱང་དྲན་པར་བྱ། །ཞེས་དང༌། འཇམ་དཔལ་
རྩ་རྒྱུད་ལས་ཀྱང་། ཆོས་གསུམ་དང་ལྡན་ན་སྔགས་ཀྱི་སྤྱོད་པ་ཡོངས་སུ་རྫོགས་པར་
འགྱུར་ཏེ། གསུམ་པོ་གང་ཞེ་ན། སེམས་ཅན་ཐམས་ཅད་ཡོངས་སུ་མི་གཏོང་བ་ཉིད་



276 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
དང༌། བྱང་ཆུབ་སེམས་དཔའི་ཚུལ་ཁྲིམས་ཀྱི་སྡོམ་པ་བསྲུང་བ་དང་། རང་གི་སྔགས་
ཡོངས་སུ་མི་གཏོང་བ་ཉིད་དོ། །ཞེས་གསུངས་ཤིང་། གཞན་ཡང་ཁུངས་མང་ངོ༌།
།མདོར་ན་བྱ་སྤྱོད་ཀྱི་དཀྱིལ་འཁོར་དུ་དབང་བསྐུར་བར་བྱེད་པ་ལ་ཐེག་པ་མཆོག་གི་
སྡོམ་པ་ངེས་པར་འཛིན་དགོས་པར་གསུངས་སོ། །འོ་ན་རྡོ་རྗེ་རྩེ་མོ་ལས། དེ་བཞིན་
གཤེགས་པ་ཐམས་ཅད་ཀྱི་གསང་བའི་དཀྱིལ་འཁོར་གྱི་རྒྱལ་པོ་ཆེན་པོ་འདི ར་ནི།
མ་ལུས་ཤིང་ལུས་པ་མེད་པའི་སེམས་ཅན་གྱི་ཁམས་ཐམས་ཅད་འཇུག་ཏུ་རུང་ངོ༌།
།སྣོད་དང་སྣོད་མ་ཡིན་པ་ཡོངས་སུ་བརྟག་པར་མི་བྱ་སྟེ། གཞུག་པ་ཙམ་ལ་མངོན་པར་
ཞེན་པས་ཡོངས་སུ་གཟུང་བར་བྱའོ། །དེ་ཅིའི་ཕྱིར་ཞེ་ན། སེམས་ཅན་ཐམས་ཅད་
ཀྱིས་མཐོང་བ་ཙམ་གྱི་མོད་ལ་ཕྱིར་མི་ལྡོག་པ་ཉིད་དུ་འགྱུར་རོ། །དད་པ་མེད་པ་དང་།
དགེ་བའི་རྩ་བ་མ་བསགས་པ་དང་།
རྒྱུད་ཡོངས་སུ་མ་སྨིན་པ་དང་། མོས་པ་མེད་
པ་མང་དུ་ཟིན་ཀྱང་མཐོང་བ་ཙམ་གྱིས་སོ། །ཞེས་གསུངས་པ་ཇི་ལྟར་ཡིན་སྙམ་ན།
དེ་ནི་སྔགས་ཀྱི་སྲུང་སྡོམ་མི་ནུས་ཤིང་སྔགས་ལ་མོས་པ་ཆེ་བའི་གདུལ་བྱའི་རིགས་
འགའ་ཞིག་ལ་སྔགས་ཀྱི་བག་ཆགས་འཇོག་པའི་ཕྱིར་སྡོམ་པ་གཟུང་བ་དང་དབང་
བསྐུར་བ་སོགས་མི་བྱེད་པར་དཀྱིལ་འཁོར་དུ་འཇུག་པ་ཙམ་ཞིག་བྱེད་པར་དམིགས་
བསལ་དུ་གནང་བ་ཡིན་པས་འགལ་བ་མེད་དོ།།
དེ་འདྲ་བའི་སྤྱིར་བཏང་དང་དམིགས་བསལ་གྱི་ཁྱད་པར་ནི། མདོ་སྔགས་
ཐམས་ཅད་ལ་མང་དུ་ཡོད་དེ། དེ་ལྟར་ཡང་སྔགས་ཀྱི་ཚུལ་ཁྲིམས་ཀྱི་རྣམ་
བཤད་དངོས་གྲུབ་སྙེ་མ་ལས། འདི་ནི་སྲུང་སྡོམ་མི་ནུས་ཤིང་སྔགས་ལ་ཡང་
མོས་པ་རྣམས་ལ་སྔགས་ཀྱི་བག་ཆགས་བགོ་བའི་ཐབས་ཤིན་ཏུ་ལེགས་པ་ཞིག་
སྣང་བས་ཤེས་པར་གྱིས་ཤིག །འདི ར་སྡོམ་པ་གཉིས་འཛིན་མི་འཛིན་ནི་བཟུང་
ཕན་ཆད་ངེས་པར་བསྲུང་དགོས་པའི་དབང་དུ་མཛད་ཀྱི། སྲུང་སྡོམ་མི་བྱེད་པར་



སྐབས་བཞི་པ། 277
ཆོ་གས་འཛིན་པ་ཙམ་གང་མང་ལྟ་བ་ལ་མིན་པས་ཅི་ཙམ་སྲུང་ནུས་པའི་སྡོམ་པ་
འཛིན་པ་དང་སྦྱར་ནས་དབང་ཡང་དེ་ལ་གང་འཚམ་བསྐུར་བར་གསུངས་པའོ།
།ཞེས་དང་། སྡོམ་གསུམ་རྣམ་གཞག་ལས་ཀྱང་། དེ་ལྟར་ན་དབང་ཇི་ཙམ་ཞིག་
བསྐུར་བ་ཡང་སློབ་མས་སྡོམ་པ་ཇི་ཙམ་ཞིག་འཛིན་པའི་རྗེས་སུ་བྱེད་པ་ཡིན་ཏེ།
འདི་ལྟར་རྡོ་རྗེ་འབྱུང་བ་ལས། གང་ཞིག་སྡོམ་པ་འཛིན་པར་མི་བྱེད་པ་དེ་ལ་ནི།
དེང་ཁྱོད་ཅེས་བྱ་བ་ལ་སོགས་པ་རྣམས་བརྗོད་པར་མི་བྱ་སྟེ། སློབ་དཔོན་དུ་རྗེས་
སུ་གནང་བ་དང་དབང་བསྐུར་བར་མི་བྱའོ། །འཇུག་པ་ཙམ་ཞིག་བྱེད་དུ་གཞུག་གོ
།ཞེས་ཐེག་པ་ཆེན་པོའི་སྡོམ་པ་གང་ཡང་མི་འཛིན་ན་མེ་ཏོག་དོར་ནས་ལྷ་ངོ་སྤྲོད་པ་
ཡན་ཆད་འཇུག་པ་ཙམ་ཞིག་བྱེད་ལ་དབང་མི་བསྐུར་ཞིང་། འཇུག་པའི་སྐབས་ཀྱི་
ཡང་དམ་བཞག་ལ་སོགས་པའི་སྐོར་རྣམས་མི་བྱེད་པར་གསུང་། ཞེས་དང་། རྒྱུད་
སྡེ་སྤྱི་རྣམ་ཆེན་མོ་ལས་ཀྱང་། འོ་ན་དབང་གང་ཡང་མ་བསྐུར་བར་དཀྱིལ་འཁོར་དུ་
འཇུག་པ་ཙམ་བྱས་པ་ལ་དགོས་པ་ཅི་ ཅི་ཡོད་ཅེ་ན། སྐྱབས་འགྲོའི་སྡོམ་པ་བླངས་ནས་
དད་པས་དཀྱིལ་འཁོར་མཐོང་ན་བསྐལ་པ་དུ་མར་བསགས་པའི་སྡིག་པ་འདག་ཅིང་།
མ་འོངས་པ་ན་སྔགས་ཀྱི་ལམ་ཟབ་མོ་ལ་འཇུག་པའི་སྣོད་རུང་དུ་འགྱུར་བའི་བག་
ཆགས་རྒྱུད་ལ་བགོ་བའི་དགོས་པ་ཡོད་དོ། །ཞེས་གསུངས་པ་ལྟར་རོ།།
སྡོམ་པ་ཇི་ལྟར་གཟུང་བའི་ཚུལ་ནི། དཀོན་མཆོག་གསུམ་ལ་བདག་སྐྱབས་
མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་རང་།
།སངས་རྒྱས་བྱང་ཆུབ་ཡིད་ཀྱིས་གཟུང་། །སངས་རྒྱས་ཆོས་དང་ཚོགས་མཆོག་ལ།
།བྱང་ཆུབ་བར་དུ་སྐྱབས་སུ་མཆི། །རང་གཞན་དོན་ནི་རབ་བསྒྲུབ་ཕྱིར། །བྱང་
ཆུབ་སེམས་ནི་བསྐྱེད་པར་བགྱི། །བྱང་ཆུབ་མཆོག་གི་སེམས་ནི་བསྐྱེད་བགྱིས་ནས།
།སེམས་ཅན་ཐམས་ཅད་བདག་གིས་མགྲོན་དུ་གཉེར། །བྱང་ཆུབ་སྤྱོད་མཆོག་ཡིད་



278 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
འོང་སྤྱད་པར་བགྱི། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་པའི་ཚིག་
འདིས་སྡོམ་པ་གཟུང་བར་འདི་ཁའི་དབང་ཆོག་ལས་བཤད་ལ། དེ་ནི་སྨོན་སེམས་
སྔོན་དུ་བཏང་ནས་འཇུག་སྡོམ་ལེན་པ་ཡིན་ནོ།།
དེ་ཡང་ལམ་ཐུན་མོང་བ་ལ་རྒྱུད་ལེགས་པར་སྦྱངས་ནས། ཐེག་པ་ཆེན་པོ་ལ་བློ་
རྒྱས་པའི་གདུལ་བྱ་དབང་པོ་རྣོན་པོའི་དབང་དུ་བྱ་
བྱས་པ་ཡིན་པས། ད་ལྟའི་གདུལ་བྱ་
རྣམས་ཀྱིས་ནི་སྐབས་འདིར་སྨོན་སེམས་དང་འཇུག་སེམས་ཇི་ལྟར་འཛིན་པའི་ཚུལ་
བརྡ་ཕྲོད་ངེས་དགོས་པས། དེ་ཡང་བླ་མས་དེ་དག་གི་དོན་ལེགས་པར་བཤད་ནས།
སྨོན་སེམས་དང་འཇུག་སེམས་གཉིས་ཀྱི་གོ་བ་དམིགས་ཕྱེད་པར་བརྡ་ལེགས་པར་
སྤྲད་དེ། སློབ་མ་ལ་འཇུག་སྡོམ་ལེན་འདོད་ཀྱི་འདུན་པ་དྲག་པོ་བསྐྱེད་དགོས་ལ།
སློབ་མ་རང་གི་ངོས་ནས་ཀྱང་བྱམས་སྙིང་རྗེའི་དམིགས་རྣམ་ཤུགས་དྲག་ཏུ་
གསལ་བཏབ་སྟེ་འཇུག་སྡོམ་ལེན་འདོད་ཤུགས་དྲག་དང་ཐོབ་དུས་སོགས་ཤེས་
པ་ཤིན་ཏུ་གལ་ཆེ་སྟེ། དེ་ལྟར་མ་བྱས་པར་བླ་མས་ཀྱང་ཆོ་གའི་ཚིག་བཀླགས་
པ་ཙམ་ཞིག་དང༌། སློབ་མས་ཀྱང་གང་ཡང་དམིགས་མ་ཕྱེད་པར་ཐམ་ཐོམ་
དུ་ལུས་ན་སྐབས་དེ ར་སློབ་མའི་རྒྱུད་ལ་བྱང་སེམས་ཀྱི་སྡོམ་པ་མི་སྐྱེ་ཞིང་།
དེ་མ་སྐྱེས་ན་རིག་པའི་དབང་ཙམ་ཡང་བསྐུར་དུ་མི་རུང་བར་གསུངས་ན།
དབང་གོང་མ་རྣམས་བསྐུར་དུ་ག་ལ་རུང་། བྱང་སེམས་ཀྱི་སྡོམ་པ་མ་ཐོབ་པར་
དབང་བསྐུར་བརྒྱ་ཕྲག་ཅིག་ཞུས་ཀྱང་ཐོབ་པའི་གོ་མི་ཆོད་པར་གསུངས་ཤིང་
རང་གིས་དབང་བསྐུར་རྣམ་དག་མ་ཐོབ་པར་ཆོ་གའི་གཟུགས་བརྙན་ཙམ་ལ་སྐྱབས་
བཅས་ཏེ་དབང་ཐོབ་པར་རློམ་ནས་གཞན་ལ་དབང་བསྐུར་བ་སོགས་བྱེད་པ་ནི་རང་
གཞན་ཐམས་ཅད་དོན་མ་ཡིན་པ་ཆེན་པོ་ལ་སྦྱོར་བ་ཡིན་པས། བདག་ལེགས་སུ་
འདོད་པ་དག་གིས་ཚུལ་འདི་དག་ལ་ཞིབ་ཏུ་རྟོག་པ་གལ་ཆེའོ།།



སྐབས་བཞི་པ། 279
འཇུག་སྡོམ་འཛིན་པ་ནི་ཚུལ་ཁྲིམས་རྣམ་པ་གསུམ་ལ་སློབ་པར་ཁས་ལེན་པ་
ཡིན་ལ། ལེན་པའི་ཚིག་ལ་རྒྱས་བསྡུས་མི་འདྲ་བ་མང་དུ་སྣང་སྟེ། བླ་མེད་ཀྱི་དཀྱིལ་
ཆོག་ཚད་ལྡན་མང་པོ་དང་། རྒྱུད་རྡོ་རྗེ་རྩེ་མོ་སོགས་ལས། དཀོན་མཆོག་གསུམ་ལ་
བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་
ཡི་རང་། །སངས་རྒྱས་བྱང་ཆུབ་ཡིད་ཀྱིས་གཟུང༌། །ཞེས་པའི་ཚིག་དེ་ཙམ་གྱིས་
ལེན་པ་མང་དུ་གསུངས་ལ། སློབ་དཔོན་ཀླུ་སྒྲུབ་ཀྱི་སེམས་བསྐྱེད་པའི་ཆོ་ག་ལས།
བྱང་ཆུབ་མཆོག་གི་སེམས་ནི་བསྐྱེད་པར་བགྱི། །སེམས་ཅན་ཐམས་ཅད་བདག་
གིས་མགྲོན་དུ་གཉེར། །བྱང་ཆུབ་སྤྱོད་མཆོག་ཡིད་འོང་སྤྱད་པར་བགྱི། །འགྲོ་
ལ་ཕན་ཕྱིར་སངས་རྒྱས་འགྲུབ་པར་ཤོག །བདག་གིས་སྦྱིན་པ་སྩོལ་བ་དང་།
ཚུལ་ཁྲིམས་སྲུང་བ་དང་། བཟོད་པ་སྒོམ་པ་དང་། བརྩོན་འགྲུས་རྩོམ་པ་དང་།
བསམ་གཏན་ལ་མཉམ་པར་བཞག་པ་དང་། ཤེས་རབ་ཀྱིས་རྣམ་པར་དཔྱོད་པ་དང་།
ཐབས་མཁས་པ་ཅི་ཡང་རུང་སྟེ། དེ་དག་ཐམས་ཅད་སེམས་ཅན་ཐམས་ཅད་ཀྱི་
དོན་དང་། ཕན་པ་དང་བདེ་བའི་སླད་དུ་བླ་ན་མེད་པ་ཡང་དག་པར་རྫོགས་པའི་
བྱང་ཆུབ་ལས་བརྩམས་ཏེ་འདས་པ་དང་། མ་འོངས་པ་དང་། ད་ལྟར་བྱུང་བའི་
བྱང་ཆུབ་སེམས་དཔའ་སེམས་དཔའ་ཆེན་པོ་སྙིང་རྗེ་ཆེན་པོ་དང་ལྡན་པ་ཐེག་པ་ཆེན་
པོ་ལ་ཡང་དག་པར་ཞུགས་པ། ས་ཆེན་པོ་ལ་གནས་པ་རྣམས་ཀྱི་རྗེས་སུ་འཇུག་གོ
།འཕགས་པ་དག་བདག་བྱང་ཆུབ་སེམས་དཔའ་ལགས་ཀྱིས། བྱང་ཆུབ་སེམས་དཔའ་
ལགས་པར་གཟུང་དུ་གསོལ། ཞེས་པའི་ཚིག་དེ་དག་གིས་ལེན་པར་གསུངས་ལ།
བྱང་ས་ལས་ནི། བླ་མ་ལ་གསོལ་བ་གདབ་པ་སོགས་སྔོན་འགྲོ་རྣམས་སྔོན་དུ་བཏང་
ནས། དངོས་གཞིའི་ཆོ་ག་ནི། རིགས་ཀྱི་བུ་མིང་འདི་ཞེས་བྱ་བ་ཁྱོད་འདས་པའི་བྱང་
ཆུབ་སེམས་དཔའ་ཐམས་ཅད་ཀྱི་བསླབ་པའི་གཞིར་གྱུར་པ་གང་ཡིན་པ་རྣམས་དང་།



280 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ཚུལ་ཁྲིམས་སུ་གྱུར་པ་གང་ཡིན་པ་རྣམས་དང་། མ་འོངས་པའི་བྱང་ཆུབ་སེམས་
དཔའ་ཐམས་ཅད་ཀྱི་བསླབ་པའི་གཞིར་འགྱུར་བ་གང་ཡིན་པ་རྣམས་དང་། ཚུལ་
ཁྲིམས་སུ་འགྱུར་བ་གང་ཡིན་པ་དང་། ད་ལྟ་ན་ཕྱོགས་བཅུ་དག་ན་ད་ལྟར་བྱུང་
བའི་བྱང་ཆུབ་སེམས་དཔའ་ཐམས་ཅད་ཀྱི་བསླབ་པའི་གཞི་གང་ཡིན་པ་རྣམས་དང་།
ཚུལ་ཁྲིམས་གང་ཡིན་པ་དང་། བསླབ་པའི་གཞི་གང་དག་དང་ཚུལ་ཁྲིམས་གང་
ལ་གནས་པའི་བྱང་ཆུབ་སེམས་དཔའ་ཐམས་ཅད་ཀྱིས་བསླབ་པར་གྱུར་པ་དང་།
མ་འོངས་པའི་བྱང་ཆུབ་སེམས་དཔའ་ཐམས་ཅད་སློབ་པར་འགྱུར་བ་དང་།
ཕྱོགས་བཅུ་དག་ན་ད་ལྟར་བྱུང་བའི་བྱང་ཆུབ་སེམས་དཔའ་ཐམས་ཅད་ད་ལྟ་ན་
སློབ་པ་བྱང་ཆུབ་སེམས་དཔའི་བསླབ་པའི་གཞི་ཐམས་ཅད་དང་། བྱང་ཆུབ་སེམས་
དཔའི་ཚུལ་ཁྲིམས་ཐམས་ཅད་དེ་སྡོམ་པའི་ཚུལ་ཁྲིམས་དང་། དགེ་བའི་ཆོས་སྡུད་
པའི་ཚུལ་ཁྲིམས་དང་། སེམས་ཅན་གྱི་དོན་བྱ་བའི་ཚུལ་ཁྲིམས་ང་ལས་ནོད་དམ།
ཞེས་ལན་གསུམ་གྱི་བར་དུ་བརྗོད་ཅིང་། ལན་རེ་རེ་ལ་སློབ་མས་ནོད་ལགས་སོ།
།ཞེས་ཁས་བླངས་ནས་སྡོམ་པ་འཛིན་པར་གསུངས་ལ། བསླབ་བཏུས་སུ་འཇམ་དཔལ་
ཞིང་བཀོད་ཀྱི་མདོ་ཁུངས་སུ་དྲངས་ནས་འཇུག་སྡོམ་ལེན་པའི་ཆོ་ག་གསུངས་པ་ལྟར།།
ཇོ་བོ་རྗེས་ཀྱང་ལམ་སྒྲོན་དུ། མགོན་པོ་རྣམས་ཀྱི་སྤྱན་སྔ་རུ། །རྫོགས་པའི་བྱང་
ཆུབ་སེམས་བསྐྱེད་ཅིང་། །འགྲོ་བ་ཐམས་ཅད་མགྲོན་དུ་གཉེར། །དེ་དག་འཁོར་བ་
ལས་སྒྲོལ་ལོ། །གནོད་སེམས་ཁྲོ་བའི་སེམས་ཉིད་དང་། །སེར་སྣ་དང་ནི་ཕྲག་དོག་ཉིད།
།དེང་ནས་བཟུང་སྟེ་བྱང་ཆུབ་དག །ཐོབ་ཀྱི་བར་དུ་མི་བྱའོ། །ཚངས་པར་སྤྱོད་པ་སྤྱད་
བྱ་ཞིང་། །སྡིག་དང་འདོད་པ་སྤང་བར་བྱ། །ཚུལ་ཁྲིམས་སྡོམ་པ་ལ་དགའ་བས།
།སངས་རྒྱས་རྗེས་སུ་བསླབ་པར་བྱ། །བདག་ཉིད་མྱུར་བའི་ཚུལ་གྱིས་ནི། །བྱང་ཆུབ་
ཐོབ་པར་མི་སྤྲོ་ཞིང་། །སེམས་ཅན་གཅིག་གི་རྒྱུ་ཡིས་ནི། །ཕྱི་མའི་མུ་མཐར་གནས་



སྐབས་བཞི་པ། 281
པར་བྱ། །ཚད་མེད་བསམ་གྱིས་མི་ཁྱབ་པའི། །ཞིང་དག་རྣམ་པར་སྦྱང་བར་བྱ།
།མིང་ནས་བཟུང་བ་བྱས་པ་དང་། །ཕྱོགས་བཅུ་དག་ཏུ་རྣམ་པར་གནས། །བདག་གིས་
ལུས་དང་ངག་གི་ལས། །ཐམས་ཅད་དུ་ནི་དག་པར་བྱ། །ཡིད་ཀྱི་ལས་ཀྱང་དག་བྱ་སྟེ།
།མི་དགེའི་ལས་རྣམས་མི་བྱའོ།།
ཞེས་པའི་ཚིག་དེ་དག་གིས་འཇུག་སྡོམ་ལེན་པར་གསུངས་ལ། སྤྱོད་འཇུག་
ལས་ནི། ཇི་ལྟར་སྔོན་གྱི་བདེ་གཤེགས་ཀྱིས། །བྱང་ཆུབ་ཐུགས་ནི་བསྐྱེད་པ་དང་།
།བྱང་ཆུབ་སེམས་དཔའི་བསླབ་པ་ལ། །རིམ་པ་བཞིན་དུ་གནས་པ་ལྟར། །བདག་ཀྱང་
འགྲོ་ལ་ཕན་དོན་དུ། །བྱང་ཆུབ་སེམས་ནི་བསྐྱེད་བགྱི་ཞིང་། །བྱང་ཆུབ་སེམས་དཔའི་
བསླབ་པ་ལ། །རིམ་པ་བཞིན་དུ་བསླབ་པ་བགྱི། །ཞེས་པའི་ཚིག་དེ་དག་གིས་འཇུག་
སྡོམ་ལེན་པར་གསུངས་པས། ཚིག་ལ་མི་འདྲ་བ་དང་མང་ཉུང་མང་དུ་སྣང་ཡང་།
དོན་ལ་ཁྱད་པར་མེད་པར་སྨོན་པ་དམ་བཅའ་ཙམ་སྔོན་དུ་བཏང་ནས། དུས་གསུམ་
གྱི་བྱང་ཆུབ་སེམས་དཔའ་ཐམས་ཅད་ཀྱིས་གང་ལ་བསླབས་པ་དང་། སློབ་པར་འགྱུར་
བ་དང་། སློབ་བཞིན་པའི་བསླབ་པ་ཐམས་ཅད་ལ་སློབ་པར་ཁས་ལེན་པ་ཡིན་ལ།
བྱང་ཆུབ་སེམས་དཔའི་བསླབ་པ་ཐམས་ཅད་མདོར་བསྡུ་ན་ཚུལ་ཁྲིམས་རྣམ་པ་གསུམ་
དུ་འདུ་བར་མདོ་རྒྱུད་དགོངས་འགྲེལ་དང་བཅས་པ་ནས་ལན་མང་དུ་གསུངས་པས།
སེམས་བསྐྱེད་ནས་ཚུལ་ཁྲིམས་རྣམ་པ་གསུམ་ལ་སློབ་པར་ཁས་ལེན་པ་ཡིན་ནོ།།
དེ ་ལྟར་སྡོམ་པ་བླངས་ནས་དེའི་བསླབ་བྱ་རྣམས་མ་ཉམས་པར་བསྲུང་
དགོས་ཏེ། རྒྱལ་བ་སྲས་བཅས་དཔང་དུ་བཞག་སྟེ་བྱང་ཆུབ་སེམས་དཔའི་བསླབ་
པ་ལ་སློབ་པར་ཁས་བླངས་ནས་མ་བསྲུངས་ན་ཉེས་དམིགས་ཤིན་ཏུ་ཆེ་བར
གསུངས་པའི་ཕྱིར་རོ། །དེ་ལྟར་ཐོག་མར་སྐྱབས་འགྲོ་ཐུན་མོང་མིན་པ་སྔོན་དུ་
བཏང་སྟེ་སྨོན་སེམས་བཟུང་བ་ཡིན་པས་དེའི་བསླབ་བྱ་རྣམས་ཤེས་དགོས་ལ།



282 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
དེ་ཡང་དཀོན་མཆོག་གསུམ་ལ་སྐྱབས་སུ་འགྲོ་བ་ཙམ་དང་། སེམས་ཅན་ཐམས་
ཅད་ཀྱི་དོན་དུ་སངས་རྒྱས་ཀྱི་གོ་འཕང་ཐོབ་པར་གྱུར་ཅིག་སྙམ་དུ་བསམ་པ་བསྐྱེད
པ་ཙམ་ལ་ངེས་པར་བསྲུང་དགོས་ཤིང་མ་བསྲུངས་ན་ཉེས་དམིགས་སུ་འགྱུར་བའི་
བསླབ་པ་བཅས་པ་མེད་ལ། འདི ར་ནི་སེམས་ཅན་ཐམས་ཅད་ཀྱི་དོན་དུ་སངས་
རྒྱས་ཀྱི་གོ་འཕང་ཐོབ་པར་བྱའོ་སྙམ་དུ་སེམས་བསྐྱེད་པ་ལ་དམིགས་ནས་འདི་ལྟ་
བུའི་སེམས་འདི་སངས་རྒྱས་མ་ཐོབ་ཀྱི་བར་དུ་མི་བཏང་ངོ་སྙམ་དུ་དམ་འཆའ་
བ་སྨོན་པ་དམ་བཅའ་ཅན་གཟུང་བ་ཡིན་པས། དེ་ལ་ནི་བསླབ་བྱ་མང་དུ་ཡོད་དེ།
ཚེ་འདི ར་སེམས་བསྐྱེད་མི་ཉམས་པའི་རྒྱུ་ལ་བསླབ་པ་དང་། སྐྱེ་བ་གཞན་དུའང་
དེ་དང་མི་འབྲལ་བའི་
་རྒྱུ་ལ་བསླབ་པའོ།།
དང་པོ་ལ་ཡང་སེམས་བསྐྱེད་ལ་སྤྲོ་ཤུགས་འཕེལ་བའི་ཕྱིར་དུ་ཕན་ཡོན་དྲན་པ་
ལ་བསླབ་པ་དང་། སེམས་བསྐྱེད་དངོས་འཕེལ་བའི་ཕྱིར་དུ་ལན་དྲུག་ཏུ་བསྐྱེད་པ་
ལ་བསླབ་པ་དང༌། གང་གི་དོན་དུ་སེམས་བསྐྱེད་པའི་སེམས་ཅན་བློས་མི་སྤང་བ་ལ་
བསླབ་པ་དང་། བསོད་ནམས་དང་ཡེ་ཤེས་ཀྱི་ཚོགས་བསག་པ་ལ་བསླབ་པ་བཞིའོ།
།སྐྱེ་བ་གཞན་དུ་སེམས་བསྐྱེད་དང་མི་འབྲལ་བའི་རྒྱུ་ལ་བསླབ་པ་དེ་ལ་ཡང་།
ནག་པོའི་ཆོས་བཞི་སྤོང་བ་དང་། དཀར་པོའི་ཆོས་བཞི་བླང་བ་ལ་བསླབ་པ་གཉིས་
ཡོད་དེ། དེ་ལ་ནག་པོའི་ཆོས་བཞི་ནི། མཁན་སློབ་སོགས་ཡུལ་ཁྱད་པར་ཅན་ལ་
བསླུ་བ་དང་། གཞན་དགེ་བ་བྱེད་པ་ལ་འགྱོད་པ་བསྐྱེད་པ་དང་། བྱང་ཆུབ་སེམས་
དཔའ་ལ་སྐུར་བ་འདེབས་པ་དང་། གཞན་ལ་གཡོ་སྒྱུ་བྱེད་པའོ།།
བླང་བྱ་དཀར་པོའི་ཆོས་བཞི་ནི། སྲོག་གི་ཕྱིར་ཡང་བརྫུན་མི་སྨྲ་བ་དང་།
སེམས་ཅན་སུ་ལའང་གཡོ་སྒྱུ་མེད་པར་བསམ་པ་དྲང་པོར་བྱེད་པ་དང་། སེམས་
ཅན་ཐམས་ཅད་ལ་སྟོན་པའི་འདུ་ཤེས་བསྐྱེད་ཅིང་གཞན་སྐྱོན་བརྗོད་པ་སྤངས་



སྐབས་བཞི་པ། 283
ནས་ཡོན་ཏན་གྱི་སྒོ་ནས་བསྔགས་པ་བརྗོད་པ་དང་། རང་ལ་བློ་གཏད་པ་རྣམས་ཉི་
ཚེ་བའི་ཐེག་པ་ལ་མི་འཇུག་པར་ཐེག་པ་ཆེན་པོའི་ལམ་ལ་རིམ་གྱིས་འཁྲིད་པའོ།
།སྐྱབས་འགྲོའི་བསླབ་བྱ་ལ་སོ་སོའི་བསླབ་བྱ་དང་། ཐུན་མོང་གི་བསླབ་བྱ། དེ་དག་
ལ་ཡང་དགག་པའི་བསླབ་བྱ་དང་བསྒྲུབ་པའི་བསླབ་བྱ་སོགས་མཐའ་ཡས་པ་ཡོད་དེ།
འདིར་ནི་བྱ་རྒྱུད་ཀྱི་དཀྱིལ་འཁོར་དུ་དབང་ཐོབ་པ་རྣམས་ཀྱིས་སྨོན་སེམས་ཀྱི་
བསླབ་བྱ་སློབ་དགོས་ཚུལ་འདི་ལྟ་བུ་ཡོད་དོ་ཞེས་ས་བཅད་ཀྱི་སྒོ་ནས་མིང་ཙམ་
ཞིག་བརྗོད་པ་ཡིན་གྱི། ཞིབ་པ་ནི་བྱང་ཆུབ་ལམ་གྱི་རིམ་པ་ལས་ཤེས་པར་བྱའོ།།
སྡོམ་པའི་བསླབ་བྱ་ལ་ཡང་མཐའ་ཡས་མུ་མེད་པ་ཞིག་ཡོད་པས། དེ་དག་ཇི་
ལྟར་བསྲུང་བའི་ཚུལ་ནི། བསླབ་བཏུས་ལས། བྱང་ཆུབ་སེམས་དཔའི་སྡོམ་པ་ནི།
།རྒྱས་པར་ཐེག་པ་ཆེ་ལས་འབྱུང་། །ཞེས་དང་། དགེ་བའི་བཤེས་གཉེན་མི་བཏང་
ཞིང་། །མདོ་སྡེ་རྣམས་ལ་རྟག་བལྟ་བས། །ཞེས་དགེ་བའི་བཤེས་གཉེན་ལ་བརྟེན་
པ་དང་། ཐེག་པ་ཆེན་པོའི་མདོ་སྡེ་ལ་རྒྱུན་དུ་བལྟ་བ་སོགས་ཀྱི་སྒོ་ནས་བསྲུང་
དགོས་པར་གསུངས་ལ། དེའི་ནང་ནས་ཀྱང་ཐེག་པ་ཆེན་པོའི་ལམ་གྱི་གནད་ལ་
མཁས་ཤིང་སྒྲུབ་པ་སྙིང་པོར་བྱེད་ལ་གདུལ་བྱ་གཞན་དག་ཀྱང་ལམ་ཆ་ཚང་ལ་
འཁྲིད་པར་བྱེད་པའི་དགེ་བའི་བཤེས་གཉེན་བསམ་སྦྱོར་གཉིས་ཀྱི་སྒོ་ནས་ཚུལ་
བཞིན་དུ་བསྟེན་པ་ནི་བསླབ་པ་བསྲུང་ཐབས་ཐམས་ཅད་ཀྱི་གཙོ་བོ་ཡིན་པས།
དེ་འདྲ་བའི་དགེ་བའི་བཤེས་གཉེན་ལ་བརྟེན་ཏེ་བྱང་ཆུབ་སེམས་དཔའི་བསླབ་
པའི་གནས་རྣམས་ལ་ཐོས་བསམ་ཕུ་ཐག་ཆོད་པར་བྱ་དགོས་ཏེ། སྡོམ་གསུམ་རྣམ་
གཞག་ལས། ཐེག་ཆེན་གྱི་བསླབ་པའི་གནས་རྣམས་ལ་རང་ཉིད་གོམས་པ་ལྷུར་
བྱེད་ཅིང་གདུལ་བྱ་གཞན་དག་ཀྱང་ཚུལ་དེ་ལ་སྦྱོར་བའི་ཐེག་པ་ཆེན་པོའི་དགེ་བའི་
བཤེས་གཉེན་མི་གཏོང་བར་གུས་པས་བསྟེན་པ་ནི་བསྲུང་ཐབས་ཀྱི་གཙོ་བོ་ཡིན་ལ།



284 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
གཞན་ཡང་སྤྱིར་མདོ་སྡེ་རིན་པོ་ཆེ་རྣམས་དང་། ཁྱད་པར་དུ་བྱང་ས་དང་བསླབ་
བཏུས་ལ་ཐོས་བསམ་ལེགས་པར་བྱ་ཞིང་། དེ་ཙམ་མ་ལྕོགས་ནའང་བྱང་སའི་ཚུལ་
ཁྲིམས་ལེའུ་ཙམ་རེ་ལ་ངེས་པར་སྦྱངས་ནས། བྱང་ཆུབ་སེམས་དཔའི་བསླབ་བྱའི་
གནས་མཐའ་དག་ལ་ཐོས་བསམ་གྱི་སྒོ་ནས་སྒྲོ་འདོགས་ཆོད་ཅིང་མཁས་པར་བྱ་བ་
ཤིན་ཏུ་གལ་ཆེ་སྟེ། དེ་ལྟ་མ་ཡིན་ན་བྱང་ཆུབ་སེམས་དཔས་འཇུག་ལྡོག་བྱ་བའི་
གཞིར་གྱུར་པའི་བླང་དོར་གྱི་གནས་རྣམས་ལ་ཤིན་ཏུ་རྨོངས་པར་འགྱུར་ཞིང་།
བྱང་སེམས་ཀྱི་བསླབ་བྱ་རྣམས་ཀྱི་གྲངས་ཙམ་ཡང་མི་ཤེས་པར་གདུལ་བྱ་དུ་མ་
ལ་སེམས་བསྐྱེད་དང་སྡོམ་པའི་ཆོ་ག་བྱེད་པ་དང་། རང་ཉིད་བྱང་ཆུབ་སེམས་
དཔར་ཁས་འཆེ་བར་བྱེད་པ་དེ་དག་ནི་མིང་ཙམ་སྟེ་བྱིས་པ་དག་འདྲིད་པར་བྱེད
པའི་འཇིག་རྟེན་གྱི་ཆོམ་རྐུན། རྒྱལ་བ་སྲས་དང་བཅས་པ་ཐམས་ཅད་ལ་མངོན་
སུམ་དུ་བརྫུན་ཆེན་པོས་བསླུ་བར་བྱེད་པ། མཁས་པ་ཐེག་པ་གོང་འོག་གི་རྣམ་
གཞག་ལེགས་པར་ཆགས་པ་སངས་རྒྱས་ཀྱི་བསྟན་པ་ལ་གཅེས་པར་འཛིན་པ་དག་
གིས་མཐོང་ཞིང་ཐོས་ན་ཡིད་འབྱུང་བ་དྲག་པོ་སྐྱེ་བར་འགྱུར་བའི་གནས་ཡིན་ནོ།
།ཞེས་གང་གསུངས་པ་ལྟར་རོ།།
དེ་ལྟར་བྱང་ཆུབ་སེ མས་དཔའི་སྡོམ་པའི་བསླབ་བྱ་རྣམས་རྒྱས་པར་
ནི་རྗེ་ཐམས་ཅད་མཁྱེན་པས་མཛད་པའི་བྱང་སའི་ཚུལ་ཁྲིམས་ལེའུའི་རྣམ་
བཤད་བྱང་ཆུབ་གཞུང་ལམ་དུ་ཞིབ་ཏུ་གསུངས་པས་བློ་གྲོས་ཀྱི་རྩལ་དང་ལྡན་
པ་རྣམས་ཀྱིས་ནི་གཞུང་དེ་ཉིད་ཞི བ་ཏུ་བལྟས་ནས་ཤེས་པར་བྱ་དགོས་ལ།
འདིར་ནི་བློ་གྲོས་ཆུང་ངུ་གཞུང་ཆེན་མོ་དེ་དག་གི་གཏིང་དཔོག་པར་མི་ནུས་པ་
འགའ་ཞིག་ལ་ཕན་དུ་རེ་བ་དང་། གཙོ་བོར་རང་ཉིད་ཀྱི་དྲན་པ་གསོ་ཕྱིར་བྱང་
ཆུབ་གཞུང་ལམ་ལས་བཏུས་ཏེ་ཕམ་པ་དང་། ཉེས་བྱས་སོ་སོའི་ངོ་བོ་ངོས་འཛིན་



སྐབས་བཞི་པ། 285
ཙམ་ཞིག་རྩ་ཚིག་དང་སྦྱར་ཏེ་བྲི་བར་བྱའོ། །དེ་ལ་བྱང་ཆུབ་སེམས་དཔའི་
སྡོམ་པ་དང་འགལ་བའི་ཉེས་པ་ལ་མཐའ་ཡས་ཀྱང་རིགས་བསྡུ་ན་གཉིས་ཏེ།
ཕམ་པ་དང་ཉེས་བྱས་སོ།།
དང་པོ་ཕམ་པ་ལ་གཉིས། བྱང་ས་ནས་འབྱུང་བ་དང་། བསླབ་བཏུས་ནས་
འབྱུང་བའི་ཚུལ་ལོ། །དང་པོ་ནི་སྡོམ་པ་ཉི་ཤུ་པ་ལས། རྙེད་དང་བཀུར་སྟི་ཆགས་
པ་ཡིས། །བདག་བསྟོད་གཞན་ལ་སྨོད་པ་དང་། །སྡུག་བསྔལ་མགོན་མེད་གྱུར་པ་
ལ། །སེར་སྣས་ཆོས་ནོར་མི་སྟེར་དང་། །གཞན་གྱིས་བཤགས་ཀྱང་མི་ཉན་པར།
།ཁྲོས་ནས་གཞན
ས་གཞན་ལ་འཚོག་པ་དང་། །ཐེག་པ་ཆེན་པོ་སྤོང་བར་བྱེད། །དམ་ཆོས་
འདྲར་སྣང་སྟོན་པའོ། །ཞེས་ཕམ་པ་བཞིའམ། བརྒྱད་གསུངས་སོ། །དེ་ཡང་
ཀུན་སློང་གི་སྒོ་ནས་བཞི་དང་། སྦྱོར་བས་ཕྱེ་ན་བརྒྱད་ཡོད་དེ། ཀུན་སློང་རྙེད་
བཀུར་གང་རུང་ལ་ཆགས་པའི་དབང་གིས་བདག་བསྟོད་གཞན་སྨོད་ཀྱི་ཕམ་པ།
ཀུན་སློང་སེར་སྣའི་དབང་གིས་ཆོས་ནོར་མི་སྟེར་བའི་ཕམ་པ། ཀུན་སློང་ཞེ་
སྡང་ཁོན་འཛིན་གྱི་དབང་གིས་གཞན་ལ་འཚོག་པ་དང་བཤད་སྦྱངས་མི་ལེན་པའི་
ཕམ་པ། ཀུན་སློང་རྨོངས་པའི་དབང་གིས་ཐེག་ཆེན་སྤོང་བ་དང་ཆོས་ལོག་སྟོན་
པའི་ཕམ་པའོ།།
སྦྱོར་བའམ་ངོ་བོའི་སྒོ་ནས་བརྒྱད་ཡོད་དེ། བདག་ལ་བསྟོད་པའི་ཕམ་པ།
གཞན་ལ་སྨོད་པའི་ཕམ་པ། ཆོས་མི་སྟེར་བའི་ཕམ་པ། ནོར་མི་སྟེར་བའི་ཕམ་པ།
སེམས་ཅན་ལ་འཚོག་པའི་ཕམ་པ། བཤད་སྦྱངས་མི་ལེན་པའི་ཕམ་པ། ཐེག་ཆེན་
སྤོང་བའི་ཕམ་པ། དམ་ཆོས་ལྟར་སྣང་སྟོན་པའི་ཕམ་པ་རྣམས་སུ་ཡོད་དོ། །དེ་ལ་
ཕམ་པ་དང་པོ་ནི། རྙེད་བཀུར་གང་རུང་ལ་ཆགས་པའི་དབང་གིས་རང་ལ་ཡོན་ཏན་
གྱི་ངོས་ནས་བསྟོད་པའོ།།



286 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
གཞན་སྨོད་པའི་ཕམ་པ་ནི། རྙེད་བཀུར་གང་རུང་ལ་ཆགས་པས་ཀུན་
ནས་བསླངས་ཏེ་ཡོན་ཏན་ཅན་གཞན་གྱིས་བཀུར་བའི་གནས་ལ་སྨོད་པའོ།
།ཆོས་མི་སྟེར་བའི་ཕམ་པ་ནི། སྙིང་ནས་ཆོས་དོན་དུ་གཉེར་བ་ཆོས་ཀྱིས་
ཕོངས་ཤིང་རང་ལ་སྙིང་ནས་ཆོས་དོན་དུ་གཉེར་བ་ལ་དགོས་པ་གཞན་མེད་
པར་སེར་སྣའི་དབང་གིས་ཆོས་མི་སྟེར་བའོ། །ནོར་མི་སྟེར་བའི་ཕམ་པ་ནི།
དབུལ་ཞིང་ཕོངས་པའི་སེམས་ཅན་གྱིས་གནས་དེ ར་རེ་ས་གཞན་མེད་པར་རང་
ལ་སློང་བ་ན་དགོས་པ་གཞན་མེད་པར་སེར་སྣའི་དབང་གིས་ནོར་མི་སྟེར་བའོ།
།སེམས་ཅན་གཞན་ལ་འཚོག་པའི་ཕམ་པ་ནི། རང་དང་རིགས་མཐུན་གྱི་མིའི་འགྲོ་
བ་ལ་བརྡེག་པ་དང་འཆིང་བ་སོགས་བྱེད་པའོ།།
བཤད་སྦྱངས་མི་ལེན་པའི་ཕམ་པ་ནི། སྔར་རང་ལ་གནོད་པ་བྱས་པ་ཞིག་གིས།
ད་ལྟ་ཞེ་ཐག་པ་ནས་བཤད་སྦྱངས་བྱས་ཀྱང་འཁོན་འཛིན་གྱི་དབང་གིས་བཟོད་པ་
མི་ལེན་པའོ། །ཐེག་ཆེན་སྤོང་བའི་ཕམ་པ་ནི། ཟབ་པ་དང་རྒྱ་ཆེ་བའི་ཆོས་གཉིས་
ཀ་སྟོན་པའི་ཐེག་ཆེན་གྱི་སྡེ་སྣོད་ལ། འདི་སངས་རྒྱས་ཀྱི་གསུང་མིན་ཞེས་སྐུར་པ་
འདེབས་པའོ།།
དམ་ཆོས་ལྟར་སྣང་སྟོན་པའི་ཕམ་པ་ནི། རྒྱལ་བའི་བཀའ་དང་མི་མཐུན་
པའི་ཆོས་ལོག་ལ་རང་ཉིད་དགའ་ཞིང་། གཞན་ལ་ཡང་སྟོན་པར་བྱེད་པའོ།
།ཕམ་པ་དེ་དག་ནི་འཇམ་དཔལ་རྩ་རྒྱུད་དང་། དམ་ཚིག་གསུམ་བཀོད་དང་།
དཔུང་བཟང་གིས་ཞུས་པའི་རྒྱུད་དང་། ལེགས་གྲུབ་ཀྱི་རྒྱུད་སོགས་བྱ་སྤྱོད་ཀྱི་རྒྱུད་སྡེ་
རྣམས་སུ་འགའ་ཞིག་ཏུ་ཚང་བར་འབྱུང་ཞིང་། འགའ་ཞིག་ཏུ་ཐོར་བུར་གསུངས་ལ་
ཤིན་ཏུ་འབྱུང་ཉེ་བ་ཤ་སྟག་ཏུ་སྣང་བས་ཡང་དང་ཡང་དུ་རྒྱུད་ལ་བརྟགས་ནས་ལྟུང་བ་
དེ་དག་གིས་མ་གོས་པ་ལ་འབད་པ་གནད་དུ་ཆེའོ།།



སྐབས་བཞི་པ། 287
གཉིས་པ་བསླབ་བཏུས་ནས་འབྱུང་པའི་ཚུལ་ལ། རྩ་ལྟུང་བཅུ་བཞི་ལས། དང་
པོ། དཀོན་མཆོག་གསུམ་གྱི་དཀོར་འཕྲོག་པ། །ཕས་ཕམ་པ་ཡི་ལྟུང་བར་འདོད།
།ཅེས་དཀོན་མཆོག་གསུམ་གྱི་དཀོར་འཕྲོག་པའི་ཕམ་པ་ལ། སངས་རྒྱས་ཀྱི་དཀོར་
འཕྲོག་པའི་ཕམ་པ། ཆོས་ཀྱི་དཀོར་འཕྲོག་པའི་ཕམ་པ། དགེ་འདུན་གྱི་དཀོར་
འཕྲོག་པའི་ཕམ་པ་གསུམ་མོ། །དང་པོ་སངས་རྒྱས་ཀྱི་དཀོར་འཕྲོག་པའི་ཕམ་པ་ནི།
སངས་རྒྱས་དངོས་སམ་སྐུ་གཟུགས་མཆོད་རྟེན་སོགས་ལ་ཕུལ་བའི་རྫས་རང་དོན་དུ་
འཕྲོག་པར་བྱེད་པའོ།།
དེ་ཡང་སྐུ་གཟུགས་ལ་ཕུལ་བའི་རས་ཀྱི་སྐུད་པ་ཙམ་མམ། འབྲས་འབྲུ་གཅིག་
ཙམ་ཡང་སྲེད་པའི་དབང་གིས་རང་དོན་དུ་འཕྲོག་པར་བྱེད་ན་ཕམ་པ་འདི་འབྱུང་
ངོ༌། །ཤིན་ཏུ་འབྱུང་ཉེ་ཞིང་རྣམ་པར་སྨིན་པ་ཚབས་ཆེ་བས་གནས་(གནད་)
འདི་ལ་ཤིན་ཏུ་གཟབ་པ་ར་བྱའོ། །གཉིས་པ་ཆོས་ཀྱི་དཀོར་འཕྲོག་པའི་ཕམ་པ་ནི།
ལུང་རྟོགས་ཀྱི་ཆོས་ལ་དམིགས་ནས་ཕུལ་བའི་རྫས་རང་དོན་དུ་འཕྲོག་པར་བྱེད་པའོ།
།འདི་ལའང་དངོས་པོའི་རིན་ཐང་གི་ཚད་བཤད་པ་མེད་པས་དར་སྐུད་ཡན་ཆད་ཡོ་
བྱད་དུ་བགྲང་བ་ཙམ་གྱིས་ཆོག་གོ །གསུམ་པ་དགེ་འདུན་གྱི་དཀོར་འཕྲོག་པའི་ཕམ་
པ་ནི། འཕགས་པའི་གང་ཟག་ཡིན་ན་གཅིག་གིས་ཆོག་ཅིང་། སོ་སྐྱེ་ཡིན་ན་དགེ་
སློང་བཞི་སྡེར་ལོངས་པ་དགོས་པས། ཕྱི་མའི་དབང་དུ་བྱས་ན་དགེ་སློང་བཞི་སྡེའི་
རྫས་དར་སྐུད་ཙམ་ཞིག་རང་ཉིད་མི་དབང་བཞིན་དུ་བརྐུ་བའི་བསམ་པས་རང་དོན་
དུ་ལེན་པར་བྱེད་ན་ཕམ་པའོ།།
དེ་ལྟར་མཆོག་གསུམ་གྱི་དཀོར་འཕྲོག་པའི་ཕམ་པ་དེ་ནི། དེང་སང་དུས་ཀྱི་
སྙིགས་མར་གྱུར་པ་དང་། གྲོགས་ངན་ཤིན་ཏུ་མང་ཞིང་ཐེག་པ་མཆོག་གི་སྡོམ་
པ་ལ་སྙིང་ནས་གཅེས་སྤྲས་སུ་བྱེད་པའི་གྲོགས་བཟང་པོ་ནི་ཉིན་མོའི་སྐར་མ་ལྟར་



288 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
དཀོན་པས་ཤིན་ཏུ་འབྱུང་ཉེ་ཞིང་། ཉེས་དམིགས་ཆེ་བས་ཡང་དང་ཡང་དུ་རྒྱུད་
ལ་བརྟགས་ནས་རྩ་ལྟུང་དེ་དག་གིས་མ་གོས་པ་ལ་འབད་དོ།།
ཕམ་པ་གཉིས་པ་ནི། དམ་པའི་ཆོས་ནི་སྤོང་བྱེད་པ། །གཉིས་པར་ཐུབ་པས་
གསུངས་པ་ཡིན། །ཞེས་གསུངས་པ་ལྟར་ཆོས་སྤོང་བའི་ཕམ་པ་སྟེ། དེ་ལ་ཡང་།
ཐེག་ཆེན་གྱི་ཆོས་སྤོང་བའི་ཕམ་པ་དང་། ཉན་ཐོས་ཀྱི་ཆོས་སྤོར་བའི་ཕམ་པ་དང་།
རང་སངས་རྒྱས་ཀྱི་ཆོས་སྤོང་བའི་ཕམ་པ་གསུམ་མོ། །དང་པོ་ནི། གོང་དུ་བཤད་
ཟིན་པ་ལྟར་ལམ་གྱི་ལུས་ཚང་བའི་ཐེག་ཆེན་གྱི་སྡེ་སྣོད་ལ་སྐུར་བ་འདེབས་པའོ།
།གཉིས་པ་ནི། བདེན་བཞི་སྟོན་པའི་བཀའ་ལ་སྐུར་བ་འདེབས་པའོ། །གསུམ་པ་ནི།
རྟེན་འབྲེལ་ཡན་ལག་བཅུ་གཉིས་སྟོན་པའི་བཀའ་ལ་སྐུར་བ་འདེབས་པའོ།།
ཕམ་པ་གསུམ་པ་ནི། ཚུལ་ཁྲིམས་འཆལ་བའི་དགེ་སློང་ལའང་། །ངུར་སྨྲིག་
འཕྲོག་དང་བརྡེག་པ་དང་། །བཙོན་རར་འཇུག་པ་ར་བྱེད་པ་དང་། །རབ་ཏུ་འབྱུང་
ལས་འབེབས་པ་དང་། །ཞེས་གསུངས་ཏེ། རབ་བྱུང་ལ་འཚེ་བ་བྱེད་པའི་ཕམ་པའོ།
།དེ་ཡང་ཚུལ་ཁྲིམས་དང་ལྡན་པའམ། མ་ཡིན་ཡང་རབ་ཏུ་བྱུང་བའི་རྟགས་ཙམ་
འཛིན་པ་ཡན་ཆད་ལ་ངུར་སྨྲིག་འཕྲོག་པ་དང་། བརྡེག་པ་དང་། བཙོན་རར་འཇུག་
པ་དང་། རབ་བྱུང་ལས་འབེབས་པ་རྣམས་བྱས་ན་ཕམ་པའོ། །དེ་ལ་ཡང་ནང་གསེས་
ཀྱི་ཕྱེ་ན་ངུར་སྨྲིག་འཕྲོག་པའི་ཕམ་པ་སོགས་སུ་ཡོད་ཅིང་། ཕམ་པ་འདི་འབྱུང་བ་ལ་
འཚེ་བ་བྱེད་ཚུལ་དེ་དག་རེ་རེས་ཆོག་གི། ཐམས་ཅད་ཚང་བ་མི་དགོས་སོ།།
ཕམ་པ་བཞི་པ་ནི། མཚམས་མེད་ལྔ་པོ་བྱེད་པ་དང་། །ཞེས་གསུངས་ཏེ།
མཚམས་མེད་ལྔ་བྱེད་པའི་ཕམ་པའོ། །མཚམས་མེད་ལྔ་ནི། ཕ་གསོད་པ། མ་གསོད་
པ། དགྲ་བཅོམ་པ་གསོད་པ། དེ་བཞིན་གཤེགས་པའི་སྐུ་ལ་ངན་སེམས་ཀྱིས་ཁྲག་
འབྱིན་པ། འཁོར་ལོའི་དགེ་འདུན་གྱི་དབྱེན་བྱེད་པའོ།།



སྐབས་བཞི་པ། 289
ཕམ་པ་ལྔ་པ་ནི། ལོག་པར་ལྟ་བ་འཛིན་པ་དང་། །ཞེས་གསུངས་ཏེ། ལོག་ལྟ་
འཛིན་པའི་ཕམ་པའོ། །ལོག་ལྟ་ནི། ལས་འབྲས་དང་། སྐྱེ་བ་སྔ་ཕྱི་སོགས་མེད་ཅེས་
སྐུར་བ་འདེབས་པའོ།།
ཕམ་པ་དྲུག་པ་ནི། གྲོང་ལ་སོགས་པ་འཇིག་པ་ལ། །རྩ་བའི་ལྟུང་བར་རྒྱལ་བས་
གསུངས། །ཞེས་གསུངས་ཏེ། གནས་འཇིག་པའི་ཕམ་པའོ། །གནས་འཇིག་པ་ནི།
གྲོང་འཇོམ་པ་དང་། །གྲོང་ཁྱེར་འཇོམ་པ་དང་། ལྗོངས་འཇོམ་པ་དང་། ཡུལ་འཁོར་
འཇོམ་པ་རྣམས་སོ། །འདི་ལ་རང་གིས་དངོས་སུ་གྲོང་བཤིག་པ་སོགས་མི་དགོས་ཀྱི།
ཀུན་སློང་ཉོན་མོངས་པའི་དབང་གིས་གཞན་བཤིག་ཏུ་འཇུག་ན་ཡང་རྩ་ལྟུང་དུ་
འགྱུར་རོ།།
ཕམ་པ་བདུན་པ་ནི། བློ་སྦྱངས་མ་བྱས་སེམས་ཅན་ལ། །སྟོང་པ་ཉིད་ནི་བརྗོད་པ་
དང་། །ཞེས་གསུངས་ཏེ། སྟོང་ཉིད་བསྟན་ན་སྐྲག་པ་སྐྱེ་བའི་གང་ཟག་ལ་སྟོང་ཉིད་སྟོན་
པའོ། །འདི་ནི་བརྒྱད་སྟོང་པ་སོགས་ནས་འབྱུང་བ་ལྟར། དམན་ལམ་དུ་ལྷུང་དུ་ཉེ་བའི་
ཐེག་ཆེན་གྱི་རིགས་ཅན་ལ་སྟོང་ཉིད་གསལ་པོར་བཤད་པའི་དབང་གིས་སེམས་བསྐྱེད་
དོར་ཏེ་ཐེག་དམན་དུ་ལྷུང་བ་མང་བས། དེ་ལྟ་བུའི་དགག་བྱ་ལ་དགོངས་ཤིང་ལམ་ལ་
མ་ཞུགས་པའི་གདུལ་བྱ་དག་ལ་ཐབས་བསྟེན་པར་མ་བྱས་པར་སྟོང་ཉིད་བཤད་ན་
རང་བཞིན་མེད་པ་མེད་པའི་དོན་དུ་བཟུང་ནས་ཆད་མཐར་ལྷུང་བའང་ཆེས་མང་བས།
རྗེ་ཡབ་སྲས་ཀྱི་ཕྱག་བཞེས་ལྟར་བཤེས་གཉེན་བསྟེན་ཚུལ་ནས་བཟུང་ལམ་ལ་རིམ་
གྱིས་འཁྲིད་པར་བྱེད་དགོས་ཀྱི། སྐྱེས་བུ་ཆུང་འབྲིང་ལ་གོ་ཡུལ་ཙམ་ཡང་མེད་པར་ཞི་
ལྷག་དང་གསང་སྔགས་སོགས་འཆད་པར་བྱེད་པ་ནི་གདུལ་བྱ་ལ་ཕན་པ་ལས་གནོད་
པ་ཆེ་ཞིང་། ལྷག་པར་འཆད་པ་པོ་རང་ཉིད་ལ་འདིར་བསྟན་པའི་རྩ་ལྟུང་འདི་འབྱུང་
ཉེན་ཆེ་བས་ཞིབ་ཏུ་རྟོག་པ་གལ་ཆེའོ།།



290 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ཕམ་པ་བརྒྱད་པ་ནི། སངས་རྒྱས་ཉིད་ལ་ཞུགས་པ་རྣམས། །རྫོགས་པའི་
བྱང་ཆུབ་བཟློག་པ་དང་། །ཞེས་གསུངསཏེ། ཐེག་ཆེན་ལས་བཟློག་པའི་ཕམ་པའོ།
།དེ་ཡང་ཐེག་ཆེན་ལ་ཞུགས་པའི་གང་ཟག་ལ་ཁྱོད་ཀྱིས་ཕར་ཕྱིན་དྲུག་ལ་བསླབས་ཏེ་
འཚང་རྒྱ་བར་མི་ནུས་ཀྱི་ཉན་རང་གི་ཐེག་པར་སེམས་བསྐྱེད་ན་འཁོར་བ་ལས་ཐར་
པར་འགྱུར་རོ། །ཞེས་སྨྲས་ཏེ་ཐེག་ཆེན་ལས་བསམ་པ་བཟློག་པར་བྱེད་ན་ཕམ་པའོ།
།ཚིག་རིས་འདི་བཞིན་དུ་མི་སྨྲ་ཡང་དོན་འདི་བཞིན་དུ་སྨྲ་བ་ཆེས་མང་བས་བརྟག་
དགོས་ཏེ། བྱང་ཆུབ་ལམ་གྱི་རིམ་པ་ལ་སྙིང་ནས་བློ་སྦྱོང་བར་འདོད་པ་དག་ལ་དགེ་
བའི་བཤེས་གཉེན་གྱི་མགོན་དང་བྲལ་བའི་རྒན་པོ་ཕོ་ཚོད་ཅན་དག་གིས། དེང་སང་
ཡུལ་དུས་ཀྱི་དབང་གིས་ལམ་རིམ་སོགས་མི་ཡོང་གི་གཞན་ཞིག་ལ་འཛིན་སྐྱོར་དང་།
ཕྱག་སྐོར་བ་སོགས་བྱས་ན་ལེགས་ཟེར་བ་དང་། འགའ་ཞིག་སྒོམ་སྒྲུབ་མི་ཡོང་གིས་
ཁ་འདོན་ལ་དྲིལ་ན་ལེགས་ཟེར་བ་སོགས་ཤིན་ཏུ་མང་སྟེ། དེ་འདྲ་བ་དག་ལ་ཐེག་པ་
ཆེན་པོའི་སྡོམ་པ་ཐོབ་ལ་མ་ཉམས་པ་ཤིན་ཏུ་དཀོན་པས་རྩ་ལྟུང་འབྱུང་མི་འབྱུང་གི་
གཞི་མེད་པ་འདྲ་ཞིང་། ཐེག་པ་ཆེན་པོའི་སྡོམ་པ་ཡོད་པའི་དབང་དུ་བྱས་ན་ནི་རྩ་
ལྟུང་ཤིན་ཏུ་འབྱུང་ཉེའོ།།
ཕམ་པ་དགུ་པ་ནི། སོ་སོར་ཐར་པ་ཡོངས་སྤངས་ཏེ། །ཐེག་པ་ཆེ་ལ་སྦྱོར་བ་དང་།
།ཞེས་གསུངས་ཏེ། སོ་ཐར་སྤོང་བའི་ཕམ་པའོ། །དེ་ནི་འདུལ་བའི་བཅས་མཚམས་ཚུལ་
བཞིན་དུ་སྲུང་བ་རྣམས་ལ་འདི་ནི་ཉན་ཐོས་ཀྱི་ཆོས་ཡིན་པས་འདི་ཙམ་གྱིས་ཅི་ཞིག་བྱ།
ཐེག་ཆེན་ལྷོགས་ཤིག་དང་སྡིག་སྒྲིབ་ཐམས་
ཐམས་ཅད་དག་པར་འགྱུར་རོ། །ཞེས་སྨྲས་ཏེ་འདུལ་
བའི་བཅས་མཚམས་བསྲུང་བ་ལས་བཟློག་པར་བྱེད་ན་ཕམ་པའོ། །འདི་ནི་རྗེ་ཐམས་ཅད་
མཁྱེན་པའི་བཀའ་སྲོལ་ལ་སྙིང་ནས་མོས་པ་བྱེད་པ་རྣམས་ལ་ཅུང་ཟད་འབྱུང་རིང་ཡང་།
གྲོགས་ངན་སྣ་ཚོགས་དང་འགྲོགས་པ་རྣམས་ལ་ཤིན་ཏུ་འབྱུང་ཉེའོ།།



སྐབས་བཞི་པ། 291
ཕམ་པ་བཅུ་པ་ནི། སློབ་པའི་ཐེག་པས་ཆགས་ལ་སོགས། །སྤོང་བར་འགྱུར་
བ་མིན་ཞེས་འཛིན། །ཕ་རོལ་དག་བྱང་ཀྱང་འཛིན་འཇུག་དང་། །ཞེས་གསུངས་ཏེ།
ཉན་རང་གི་ཐེག་པ་ལ་སྐུར་བ་འདེབས་པའི་ཕམ་པའོ། །འདི་ནི་ཐེག་དམན་ལ་ཇི་ཙམ་
བསླབས་ཀྱང་། དེས་ཉོན་མོངས་སྤོང་མི་ནུས་ཞེས་སྨྲས་ན་ཕམ་པའོ།།
ཕམ་པ་བཅུ་གཅིག་པ་ནི། རང་གི་ཡོན་ཏན་བརྗོད་པ་དང་། །རྙེད་པ་དང་
ནི་བཀུར་སྟི་དང་། །ཚིགས་བཅད་རྒྱུ་ཡིས་གཞན་སྨོད་དང་། །ཞེས་གསུངས་ཏེ།
བདག་བསྟོད་གཞན་སྨོད་ཀྱི་ཕམ་པའོ། །འདི་ནི་སྔར་བཤད་ཟིན་ཏོ།།
ཕམ་པ་བཅུ་གཉིས་པ་ནི། བདག་ནི་ཟབ་མོ་བཟོད་པའོ་ཞེས། །ལོག་པ་ཉིད་ནི་
སྨྲ་བ་དང་། །ཞེས་གསུངས་ཏེ། མི་ཆོས་བླ་མའི་བརྫུན་སྨྲ་བའི་ཕམ་པའོ། །མི་ཆོས་
བླ་མ་སྨྲ་ཚུལ་ནི། གཞན་ལ་སྟོང་པ་ཉིད་ཀྱི་ཆོས་བསྟན་ནས། འདི་ནི་ཁོ་བས་མངོན་
སུམ་དུ་བྱས་ནས་ཁྱོད་ལ་སྙིང་བརྩེ་བས་བསྟན་པ་ཡིན་གྱི་ཞེས་སོགས་རང་གིས་མ་
རྟོགས་བཞིན་དུ་འདུ་ཤེས་བ།
སྒྱུར་ཏེ་སྨྲས་ན་ཕམ་པའོ།།
ཕམ་པ་བཅུ་གསུམ་པ་ནི། དགེ་སྦྱོང་ཆད་པས་གཅོད་འཇུག་དང་། །དཀོན་
མཆོག་གསུམ་གྱི་སྦྱིན་བྱེད་དང་། །སྦྱིན་པ་ལེན་པར་བྱེད་པ་དང་། །ཞེས་གསུངས་
ཏེ། དཀོན་མཆོག་གི་དཀོར་ལེན་པའི་ཕམ་པའོ། །དེ་ལ་དཀོན་མཆོག་གི་དཀོར་
ལེན་ལུགས་ནི། རྒྱལ་པོ་སོགས་ལ་བརྟེན་ནས་དགེ་སྦྱོང་གཞན་ལ་ནོར་གྱི་ཆད་པས་
གཅོད་དུ་བཅུག་པ་ན། དགེ་སྦྱོང་དེས་དཀོན་མཆོག་གསུམ་གྱི་དཀོར་བརྐུས་པའམ།
བརྐུར་བཅུག་ནས་ཆད་པར་ཕུལ་བ་ལེན་པར་བྱེད་ན་ཕམ་པའོ། །འདི་ནི་སྔར་རྩ་
ལྟུང་དང་པོར་བཤད་པའི་དཀོན་མཆོག་གསུམ་གྱི་དཀོར་འཕྲོག་པའི་ཕམ་པ་དང་མི་
འདྲ་སྟེ། རྩ་ལྟུང་དང་པོར་བཤད་པ་ནི་རང་གིས་མཆོག་གསུམ་གྱི་ཡོ་བྱད་འཕྲོག་
པ་ཡིན་ལ། འདིར་ནི་དགེ་སྦྱོང་གཞན་གྱིས་མཆོག་གསུམ་གྱི་ཡོ་བྱད་བཅུས་པའམ།



292 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
བརྐུར་བཅུག་པའི་རྫས་རང་ལ་སུག་ཏུ་ཕུལ་བ་བླངས་པ་ཡིན་པས་མི་གཅིག་གོ
།འདི་འདྲ་བ་ནི་རང་གིས་བླངས་པ་དང༌། རང
རང་གིས་བླངས་ནས་རྒྱལ་པོ་ལ་ཕུལ་བ་
སོགས་བྱེད་ན། རང་དང་རྒྱལ་པོ་གཉིས་ཀ་བྱང་སེམས་ཀྱི་སྡོམ་ལྡན་ཡིན་ན་གཉིས་
ག་ལ་རྩ་ལྟུང་དུ་འགྱུར་བར་གསུངས་སོ།།
ཕམ་པ་བཅུ་བཞི་པ་ནི། ཞི་གནས་འདོར་བར་བྱེད་པ་དང་། །ཡང་དག་འཇོག་
གི་ལོངས་སྤྱོད་རྣམས། །ཁ་ཏོན་བྱེད་ལ་སྦྱིན་པ་རྣམས། །འདི་དག་རྩ་བའི་ལྟུང་བ་
སྟེ། །སེམས་ཅན་དམྱལ་བ་ཆེན་པོའི་རྒྱུ། །ཞེས་གསུངས་ཏེ། ཁྲིམས་ངན་འཆའ་
བ་སོགས་ཀྱི་ཕམ་པའོ། །འདི་ལ་གཉིས། ཁྲིམས་ངན་འཆའ་བའི་ཕམ་པ་དང༌།
ཡང་དག་འཇོག་གི་ལོངས་སྤྱོད་ཁ་ཏོན་པ་ལ་སྟེར་བའི་ཕམ་པའོ། །དང་པོ་ནི།
དགེ་སློང་ཆོས་བཞིན་སྤྱོད་པ་རྣམས་ལ་ཞི་གནས་དང༌། ལྷག་མཐོང་སྒོམ་པ་དང་
མཐུན་པའི་ཡིད་བྱེད་འདོར་བ་དང་། ཉོན་མོངས་འཕེལ་བའི་ཁྲིམས་ངན་བཅས་པ་སྟེ།
རང་གི་ཁ་དབང་དུ་གཏོགས་པ་རྣམས་སྒོམ་སྒྲུབ་ལས་བཟློག་སྟེ། ཚོང་བུན་སྐྱེད་
ཞིང་ལས་སོགས་ཆོས་མིན་གྱི་བྱ་བ་ལ་སྦྱོར་བ་དང་། བསྟན་པའི་བྱ་བ་ཡིན་པར་
རློམས་ནས་ལམ་ཆེ་ཆུང་གི་ཉམས་ལེན་བྱེད་པ་བཤོལ་ཏེ་ཕན་ཚུན་འཐབ་པ་དང་།
རྩོད་པ་སོགས་དོན་མ་ཡིན་པ་ཆེན་པོ་ལ་སྦྱོར་བ་དང་། ས་རིགས་དང་གཏམ་མཐོ་
དམན་ཅུང་ཟད་ཙམ་གྱི་ཕྱིར་ཕན་ཚུན་རྩོད་པ་དང་། འདུ་འཛིའི་གཏམ་ལ་འདུ་བ་
སོགས། མདོར་ན་བསམ་བཞིན་དུ་ཆོས་དང་མི་མཐུན་པའི་བྱ་བས་གཡེང་བར་འགྱུར་
བའི་ཁྲིམས་བཅས་པའོ།།
ཡང་དག་འཇོག་གི་ལོངས་སྤྱོད་རྣམས་ཁ་ཏོན་པ་ལ་སྟེར་བ་ནི། རྩེ་གཅིག་
ཏུ་སྤོང་བ་ལ་བརྩོན་པའི་དགེ་སློང་དག་ལ་གནོད་པའི་བསམ་པས། དེ་དག་གི་
དཀོར་མ་བྱིན་པར་བླངས་ནས་ཁ་ཏོན་པ་ལ་བྱིན་ན་ཕམ་པའོ། །ཡང་ཐབས་ལ་



སྐབས་བཞི་པ། 293
མཁས་པའི་མདོ་ནས་གསུངས་པ་བསླབ་བཏུས་སུ་དྲངས་པ་ནི། བྱང་ཆུབ་སེམས་
ནི་ཡོངས་འདོར་དང་། །ཆགས་དང་སེར་སྣ་མི་བཟད་པས། །སློང་ལ་སྦྱིན་པར་མི་
བྱེད་དང༌། །བསྒྲིམས་ཏེ་དགའ་བར་བྱེད་པ་ན། །སེམས་ཅན་ལ་ནི་མི་བཟོད་པར།
།ཁྲོས་པས་སེམས་ཅན་བརྡེག་པ་དང༌། །ཉོན་མོངས་པ་དང་གཞན་མཐུན་པས།
།ཆོས་ལྟར་བཅོས་པ་སྟོན་པའོ། །ཞེས་གསུངས་ཏེ། དེ་ལ་བྱང་ཆུབ་ཀྱི་སེམས་
འདོར་བའི་རྩ་ལྟུང་ནི། སེམས་ཅན་བྱེད་ངན་པས་སྐྱོ་བའམ། བྱང་སེམས་ཀྱི་སྤྱོད་
པ་མཐའ་ཡས་པས་སྐྱིད་ལུག་ནས་ངས་སེམས་ཅན་གྱི་དོན་དུ་སངས་རྒྱས་ཐོབ་པར་
མི་ནུས་སྙམ་དུ་སྨོན་སེམས་བཏང་ན་ཕམ་པའོ།།
ཆགས་པ་དང་སེར་སྣས་སློང་བ་ལ་མི་སྦྱིན་པ་ལ་སོགས་པ་ལྷག་མ་དེ་རྣམས་
ནི་སྔར་བཤད་པའི་སྡོམ་པ་ཉི་ཤུ་པའི་ཕམ་པའི་ནང་དུ་འདུས་སོ། །དེ་ལྟར་རྩ་ལྟུང་
དེ་དག་ལ་ཕམ་པ་ཞེས་བརྗོད་པ་ནི། རྒྱལ་པོ་རྣམས་ཕན་ཚུན་གཡུལ་འགྱེད་པའི་ཚེ།
དཔུང་ཆེ་བ་གཅིག་གིས་ཅིག་ཤོས་བཅོམ་སྟེ་རྨེག་མེད་པར་བྱས་པ་ན་ཕམ་པ་ཞེས་
བརྗོད་པ་བཞིན་དུ། འདིར་ཡང་ཉོན་མོངས་པ་དང་། ཉེས་སྤྱོད་ཀྱི་དཔུང་གིས་ཐེག་པ་
ཆེན་པོའི་སྡོམ་པ་རྩ་བ་ནས་བཅད་དེ་ཕམ་པར་བྱས་པས་ན་ཕམ་པ་ཞེས་བྱའོ། །འོ་ན།
ཉོན་མོངས་དྲག་ལས་བྱུང་བ་ཡི། །སྡོམ་པ་ཞིག་པར་གང་གྱུར་པ། །དེ་ཡི་ཉེས་པ་བཞི་
པོ་ནི། །ཕམ་པ་འདྲ་བར་དགོངས་པ་ཡིན། །ཞེས་ཕན མ་པ་དང་འདྲ་བར་གསུངས་པ་
ཇི་ལྟར་ཡིན་སྙམ་ན། དེ་ནི་བྱང་སེམས་ཀྱི་རྩ་ལྟུང་དངོས་མིན་པར་དེ་དང་འདྲ་ཞེས་
སྟོན་པ་མིན་གྱི། དགེ་སློང་ལ་མི་གསོད་པ་སོགས་ཕམ་པ་འཆབ་བཅས་བྱུང་ན་ཤིང་
ཏ་ལའི་མགོ་བོ་བཅད་པ་ལྟར་སྡོམ་པ་གཏོང་ཞིང་ཚེ་དེ་ལ་སླར་གསོར་མི་རུང་དུ་
འགྱུར་པ་ལྟར། བྱང་སེམས་ལ་རྩ་ལྟུང་བྱུང་བས་ལན་ཅིག་སྡོམ་པ་གཏོང་ཡང་སླར་
གསོར་རུང་བས། སྡོམ་པ་ལན་ཅིག་འཇིག་པས་དགེ་སློང་གི་ཕམ་པ་དང་འདྲ་ཞིང་།



294 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
སླར་གསོར་རུང་བས་རྣམ་པ་ཀུན་ནས་མི་མཚུངས་ཞེས་པའི་དོན་ནོ། །རྩ་ལྟུང་དེ་
དག་ལས་སྨོན་སེམས་འདོར་བ་དང་། ལོག་ལྟ་འཛིན་པ་གཉིས་ལ་ནི་ཀུན་དཀྲིས་
ཚང་མི་དགོས་པར་སེམས་དེ་དག་སྐྱེས་ཙམ་ཉིད་ནས་སྡོམ་པ་གཏོང་བར་འགྱུར་ལ།
གཞན་རྣམས་ལ་ནི་ཀུན་དཀྲིས་ཚང་དགོས་པས། ཀུན་དཀྲིས་ཆེན་པོ་ཚང་ན་ཕམ་
པར་འགྱུར་ལ། ཀུན་དཀྲིས་ཆེན་པོ་མ་ཚང་ན་ཟག་པ་ཆུང་ངུ་དང་། འབྲིང་ཅི་རིགས་
སུ་འགྱུར་རོ།།
ཀུན་དཀྲིས་ཆེན་པོ་ཚང་ལུགས་ནི། དཀོན་མཆོག་གི་དཀོར་འཕྲོག་པའི་ཕམ་
པ་ལྟ་བུ་ལ་མཚོན་ན། སངས་རྒྱས་ཀྱི་སྐུའི་ན་བཟའ་ལྟ་བུ་སྲེད་པའི་དབང་གིས་མ་
སྦྱིན་པར་བླངས་ནས། ད་དུང་དེ་བཞིན་ལེན་འདོད་ཡོད་པ་ནི་ཡན་ལག་དང་པོ་དང་།
རང་རྒྱུ་མཚན་དུ་བྱས་ནས་ཉེས་སྤྱོད་ལ་འཛེམ་པའི་ངོ་ཚ་ཤེས་པ་དང་། གཞན་རྒྱུ་
མཚན་དུ་བྱས་ནས་ཉེས་སྤྱོད་ལ་འཛེམ་པའི་ཁྲེལ་ཡོད་གཉིས་ཅུང་ཟད་ཙམ་ཡང་མེད་
པ་ནི་ཡན་ལག་གཉིས་པ་དང་། ཉེས་སྤྱོད་དེ་ལ་ཡིད་མགུ་ཞིང་དགའ་བ་ནི་ཡན་ལག་
གསུམ་པ་དང་། ཉེས་སྤྱོད་དེ་ལ་ཉེས་དམིགས་སུ་བལྟ་བ་མེད་པ་ནི་ཡན་ལག་བཞི་པ་སྟེ།
ཡན་ལག་བཞི་པོ་འདི་ཚང་ན་ཀུན་དཀྲིས་ཆེན་པོ་ཚང་བ་ཡིན་ཞིང་ཕམ་པར་འགྱུར་རོ།
།ཡན་ལག་བཞི་པོ་དེ་ཚང་མ་ཚང་གི་དུས་ཚིགས་ནི། སྐུ་གཟུགས་ཀྱི་ན་བཟའ་ལྟ་བུ་
བརྐུ་བའི་ཀུན་སློང་བྱུང་བ་ནས་བཟུང་དངོས་གཞི་ཐོབ་བློ་སྐྱེས་པའི་དེ་མ་ཐག་ཡན་
ཆད་དུ་ཡན་ལག་བཞི་པོ་དེ་རྒྱུན་ཆགས་སུ་ཚང་བར་ཡོད་ན་ཕམ་པར་འགྱུར་གྱི།
ཀུན་སློང་བྱུང་བ་ནས་དངོས་གཞི་རྫོགས་པའི་བར་ལ་ཡན་ལག་བཞི་པོ་དེ་གང་རུང་
གཅིག་མ་ཚང་ན་ཕམ་པར་མི་འགྱུར་རོ།།
དེ་ཡང་ཡན་ལག་བཞི་པོ་དེའི་ནང་ནས་ཉེས་དམིགས་སུ་བལྟ་བའི་བསམ་
པ་མེད་པའི་ཡན་ལག་དེ་མ་ཚང་བར་ཉེས་དམིགས་སུ་བལྟ་བ་ཞིག་འདུག་ན་ནི།



སྐབས་བཞི་པ། 295
ཡན་ལག་ལྷག་མ་གཞན་གསུམ་ཚང་ཡང་ཀུན་དཀྲིས་ཆུང་ངུ་དང་། ཟག་པ་ཆུང་
ངུའི་ཉེས་པར་འཇོག་ལ། ཉེས་དམིགས་སུ་བལྟ་བ་མེད་ན་ནི། ཡན་ལག་གཞན་
གསུམ་ག་མ་ཚང་ཡང་ཀུན་དཀྲིས་འབྲིང་དང༌། ཟག་པ་འབྲིང་དུ་འཇོག་གོ །
གཉིས་པ་ཉེས་བྱས་ཀྱི་སྡེ་ཚན་ནི་སྤྱིར་བསླབ་བྱ་དང་འགལ་བའི་ཉེས་བྱས་
མཐའ་ཡས་ཀྱང་། ཉེས་བྱས་ཀྱི་གཙོ་བོ་རྣམས་སྡེ་ཚན་དུ་བསྡུས་ནས་འཕགས་པ་
ཐོགས་མེད་ཀྱི་དགོངས་པ་ལྟར། སྡོམ་པ་ཉི་ཤུ་པར་ཇི་ལྟར་འབྱུང་བའི་རྩ་ཚིག་
དང་སྦྱར་ཏེ་བཤད་ན། དཀོན་མཆོག་གསུམ་ལ་གསུམ་མི་མཆོད། །ཅེས་པ་ནི།
དཀོན་མཆོག་གསུམ་གང་རུང་ལ་ཡོན་ཏན་དྲན་པ་སྔོན་དུ་བཏང་སྟེ། ལུས་ཀྱིས་
ཕྱག་འཚལ་བ། ངག་གིས་ཡོན་ཏན་བརྗོད་པ། ཡིད་ཀྱིས་དད་པ་བསྒོམ་པ་རྣམས་
སྣ་རེ་མ་བྱས་པ་ཉིན་ཞག་འདས་ན་ཉེས་བྱས་སོ།།
སྤྱིར་ནི་གོང་དུ་བཤད་ཟིན་པ་ལྟར་སྨོན་སེམས་ཀྱི་བསླབ་བྱར་ཉིན་ལན་
གསུམ་མཚན་ལན་གསུམ་དུ་སྐྱབས་འགྲོ་སེམས་བསྐྱེད་བྱ་དགོས་ཤིང་། དེ་ལས་
འདས་ན་སྨོན་པའི་བསླབ་བྱ་དང་འགལ་བའི་ཉེས་པ་འབྱུང་བས་ཉིན་མཚན་གྱི་
དྲུག་ཆ་རེའི་ནང་དུ་དཀོན་མཆོག་གསུམ་རྗེས་སུ་དྲན་པ་ངེས་པར་དགོས་ཀྱང་།
དཀོན་མཆོག་གསུམ་ལ་གསུམ་མི་མཆོད་ཅེས་པའི་ཉེས་བྱས་འདི་ནི་ཚུལ་ཁྲིམས་
རྣམ་པ་གསུམ་ལ་སློབ་པར་ཁས་བླངས་པ་དང་འགལ་བའི་ཉེས་བྱས་ཡིན་ལ།
ཚུལ་ཁྲིམས་རྣམ་པ་གསུམ་གྱི་ནང་ནས་དགེ་བ་ཆོས་སྡུད་ཀྱི་ཚུལ་ཁྲིམས་དང་འགལ་
བའི་ཉེས་པ་ཡིན་ཞིང་། དེ་ལའང་ཕར་ཕྱིན་དྲུག་ཡོད་པའི་ནང་ནས་སྦྱིན་པའི་བསླབ་
བྱ་དང་འགལ་བའི་ཉེས་པ་ཡིན། དེ་ལའང་མང་དུ་ཡོད་པའི་ནང་ནས་ཟང་ཟིང་གི་
སྦྱིན་པའི་གཙོ་བོ་དཀོན་མཆོག་གི་མཆོད་པ་དང་འགལ་བའི་ཉེས་བྱས་ཡིན་ཞིང་།
འདི་ལ་དཀོན་མཆོག་དམིགས་ཡུལ་དུ་དྲན་པ་ཙམ་གྱིས་མི་ཆོག་གི། ལུས་ངག་



296 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ཡིད་གསུམ་གའི་མཆོད་པ་ཚང་བ་དགོས་པས། དེ་གསུམ་གང་རུང་གཅིག་མ་ཚང་
ན་ཡང་ཉེས་བྱས་འདི་འབྱུང་ངོ་།།
འདི་ལྟ་བུའི་བཅས་པ་བསྲུང་བ་ནི་ཤིན་ཏུ་གལ་ཆེ་སྟེ། བཟུང་ན་ཚིག་མི་ཟིན།
བསམས་ན་དོན་མི་གོ །སྒོམས་ན་རྒྱུད་ལ་མི་སྐྱེ་བའི་བློའི་མཐུ་ཤིན་ཏུ་ཆུང་བའི་དུས་
སུ་ཞིང་གི་མཐུ་ལ་བརྟེན་པ་མན་ངག་ཡིན། ཞེས་འབྱུང་བ་ལྟར། ལམ་རྒྱུད་ལ་སྐྱེ་
བ་ལ་ཚོགས་གསོག་པ་དང་སྒྲིབ་པ་སྦྱོང་བའི་མཐུན་རྐྱེན་གཉིས་ཚང་བ་དགོས་ཤིང་།
ཚོགས་གསོག་པའི་གཙོ་བོ་དཀོན་མཆོག་མཆོད་པ་ཡིན་པས་རྒྱལ་བས་གསུངས་པའི་
བཅས་པ་འདི་ལྟ་བུ་བསྲུང་བ་ནི་ཤིན་ཏུ་གལ་ཆེའོ། །འདོད་པའི་སེམས་ཀྱི་རྗེས་སུ་འཇུག
།ཅེས་པ་ནི་འདོད་པ་ཆེ་ཞིང་ཆོག་མི་ཤེས་པར་རྙེད་བཀུར་ལ་འདུན་པ་སྐྱེས་པ་གཉེན་
པོ་བསྟེན་ནས་རྒྱུན་མི་གཅོད་པར་དང་དུ་ལེན་ན་ཉེས་བྱས་སོ། །རྒན་པ་རྣམས་ལ་
གུས་མི་བྱེད། །ཅེས་པ་ནི་རང་ལས་བསླབ་པ་རྒན་པའི་བྱང་སེམས་སྡོམ་ལྡན་རྣམས་
ལ་ང་རྒྱལ་སོགས་ཉོན་མོངས་པའི་དབང་གིས་སྔོན་དུ་ལྡང་བ་སོགས་གུས་པ་མི་བྱེད་
ན་ཉེས་བྱས་སོ།།
དྲིས་པ་ལ་ནི་ལན་མི་འདེབས། །ཞེས་པ་ནི་ཕ་རོལ་པོས་རང་ལ་སེམས་དགའ་
བས་ཁམས་འདྲི་སོགས་བྱེད་པ་ལ་ཉོན་མོངས་པའི་སེམས་ཀྱིས་ལན་མི་འདེབས་
ན་ཉེས་བྱས་སོ། །མགྲོན་པོས་བདག་གིར་མི་བྱེད་ཅིང་། །ཞེས་པ་ནི་གཞན་གྱིས་
རང་མགྲོན་དུ་བོས་པ་ན་དགེ་སྦྱོར་ཉམས་སུ་དོགས་པ་སོགས་ཀྱི་དགོས་པ་གཞན་
མེད་པར་མནར་སེམས་སོགས་ཀྱི་དབང་གིས་བདག་གིར་མི་བྱེད་ན་ཉེས་བྱས་སོ།
།གསེར་ལ་སོགས་པ་ལེན་མི་བྱེད། ཅེས་པ་ནི་གཞན་གྱིས་རང་ལ་གསེར་དངུལ་སོགས་
བྱིན་པ་ན་ངེས་འབྱུང་དང་། འདུལ་བའི་བཅས་མཚམས་བསྲུང་བ་གལ་ཆེ་བ་སོགས་
ཆོས་དང་མཐུན་པའི་དགོས་པ་གཞན་མེད་པར་མནར་སེམས་དང་ཁོང་ཁྲོའི་དབང་



སྐབས་བཞི་པ། 297
གིས་མི་ལེན་ན་ཉེས་བྱས་སོ། །འདི་འདྲ་བའི་བཅས་པ་རྣམས་ནི་བྱང་སེམས་ཀྱི་ཐུན་
མོང་མ་ཡིན་པའི་བཅས་པ་ཡིན་ལ། འདི་དག་ལ་རང་རྒྱུད་ལ་ཞིབ་ཏུ་རྟོག་པ་གལ་ཆེ་སྟེ།
འཁོར་བའི་ཕུན་ཚོགས་ལ་སྲེད་པ་ཤིན་ཏུ་ཆེ་བས་གསེར་དངུལ་སོགས་རིན་པོ་ཆེའི་
རིགས་ལ་རེག་པས་ཆགས་པ་རྒྱས་སུ་དོགས་པ་སོགས་ཀྱིས་དེ་དག་མ་བླངས་ཀྱང་
ཉེས་པར་མི་འགྱུར་ལ། རང་རྒྱུད་ལ་མི་གནོད་ན་གཞན་སེམས་སུན་མ་ཕྱུང་བར་
ལེན་དགོས་པར་གསུངས་པས། ཚིག་ཙམ་གྱི་རྗེས་སུ་འབྲངས་ཏེ་ཁོ་བོ་ཅག་ཐེག་ཆེན་
པ་ཡིན་པས་གསེར་དངུལ་ལ་རེག་ཀྱང་ཉེས་པར་མི་འགྱུར་ཞེས་བརྗོད་པར་མི་བྱའོ།
།ཆོས་འདོད་པ་ལ་སྦྱིན་མི་བྱེད། །ཅེས་པ་ནི་རང་ལ་གཞན་གྱིས་ཆོས་དོན་དུ་གཉེར་བ་
ན། ཁོང་ཁྲོ་དང་། མནར་སེམས་དང་། ཕྲག་དོག་གི་བསམ་པས་ཆོས་མི་སྟོན་ན་ཉེས་
བྱས་སོ། །ཚུལ་ཁྲིམས་འཆལ་རྣམས་ཡལ་བར་འདོར། །ཞེས་པ་ནི་ཚུལ་ཁྲིམས་འཆལ་
པའི་སེམས་ཅན་རྣམས་ལ་ཕན་པ་བསྒྲུབ་ནུས་བཞིན་དུ་ཡལ་བར་དོར་ན་ཉེས་བྱས་སོ།
།ཕ་རོལ་དད་ཕྱིར་སློབ་མི་བྱེད། །ཅེས་པ་འདི་ནི་སྟོད་གཡོགས་དང་སྨད་གཡོགས་
ཟླུམ་པོར་བགོ་བ་སོགས་སོ་སོར་ཐར་པའི་བཅས་མཚམས་ཀྱི་སྒོ་ནས་གཞན་དང་
བ་འདྲེན་པའི་བསླབ་པ་རྣམས་ལ་སློབ་པར་མི་བྱེད་ན་ཉེས་བྱས་སོ། །བཅས་
པའི་འདི་བྱ་བའི་རྒྱུད་དཔུང་བཟང་གིས་ཞུས་པ་དང་། ལེགས་གྲུབ་ཀྱི་རྒྱུད་དང་།
དམ་ཚིག་གསུམ་བཀོད་པའི་རྒྱུད་ལ་སོགས་པ་ནས་འདུལ་བའི་བཅས་མཚམས་ཚུལ་
བཞིན་བསྲུང་བ་གཞིར་བཞག་ནས་སྒོམ་བཟླས་ལ་འཇུག་པ་ཡང་དང་ཡང་དུ་གསུངས་
པས་ཤིན་ཏུ་གལ་ཆེའོ།།
སེམས་ཅན་དོན་ལ་བྱ་བ་ཆུང་། །ཞེས་པ་ནི་སེམས་ཅན་གྱི་དོན་དུ་འགྱུར་བར་
མཐོང་བཞིན་དུ་སྙིང་ལས་ཆུང་ངུར་གནས་ན་ཉེས་བྱས་སོ། །འདི་ནི་བྱང་སེམས་
ཀྱི་ཐུན་མོང་མ་ཡིན་པའི་བཅས་པ་ཞིག་སྟེ། བྱང་ཆུབ་སེམས་དཔའ་སེམས་ཅན་གྱི་



298 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
དོན་ལ་བརྩོན་པར་བྱ་དགོས་པས་དེའི་ཚེ་ཡོ་བྱད་མང་པོ་འཚང་བར་གནང་བཞིན་
དུ། དགོས་པ་གཞན་མེད་པར་དོན་ཉུང་བ་དང་བྱ་བ་ཉུང་བ་གཙོ་བོར་བཟུང་སྟེ།
གཞན་ལ་ཕན་པ་མི་བསྒྲུབ་ན་ཉེས་བྱས་སོ། །སྙིང་བརྩེར་བཅས་ན་མི་དགེ་མེད།
།ཅེས་པ་ནི་བདག་པས་གཞན་གཅེས་པའི་བྱང་ཆུབ་ཀྱི་སེམས་ཆེས་ཤུགས་དྲག་པས་
རྒྱལ་སྲས་ཀྱི་སྤྱོད་པ་རླབས་པོ་ཆེ་ལ་སློབ་པ་ལ་ཞུམ་པ་མེད་ཅིང་རང་ཉིད་ཉམས་སུ་
དོགས་པ་མེད་པའི་རྒྱལ་སྲས་ཆེན་པོ་འགའ་ཞིག་ལ་སྲོག་གཅོད་སོགས་ལུས་ངག་གི་
བདུན་གནང་བའི་སྐབས་ཡོད་པའོ།།
འདི་དག་ནི་འཁྲུལ་གཞི་ཤིན་ཏུ་ཆེ་ཞིང་། ཤིན་ཏུ་རྟོགས་པར་དཀའ་བའི་
གནས་ཡིན་པས་ཞིབ་ཏུ་བྲི་དགོས་ནའང་འདིར་ཡི་གེ་མང་བས་འཇིགས་པས་
བྱང་ས་དང་བསླབ་བཏུས་གཉིས་དང་། དེ་གཉིས་ཀའི་དགོངས་པ་གུང་བསྒྲིགས་
ནས་འཆད་པ་བྱང་ཆུབ་གཞུང་ལམ་རྣམས་ཞིབ་ཏུ་བལྟས་ནས་ཤེས་པར་བྱའོ།
།འཚོ་བ་ལོག་པ་དང་དུ་ལེན། །ཞེས་པ་ནི་ལོག་འཚོ་ལྔ་དང་དུ་ལེན་ན་ཉེས་བྱས་སོ།
།ལོག་འཚོ་ལྔ་ནི། དབུ་མ་རིན་ཆེན་འཕྲེང་བ་ལས། ཚུལ་འཆོས་རྙེད་དང་བཀུར་
སྟིའི་ཕྱིར། །དབང་པོ་སྡོམ་པར་བྱེད་པ་སྟེ། །ཁ་གསག་རྙེད་དང་བཀུར་སྟིའི་ཕྱིར།
།ཚིག་འཇམ་སྔར་ནི་སྨྲ་བའོ། །གཞོག་སློང་དེ་ནི་ཐོབ་བྱའི་ཕྱིར། །གཞན་གྱི་རྫས་ལ་
བསྔགས་བྱེད་པའོ། །ཐོབ་ཀྱིས་འཇལ་བ་རྙེད་པའི་ཕྱིར། །མངོན་སུམ་གཞན་ལ་སྨོད་
བྱེད་པའོ། །རྙེད་པས་རྙེད་པ་རྣམས་འདོད་པ། །སྔར་ཐོབ་པ་ལ་བསྔགས་བྱེད་པའོ།
།ཞེས་གང་གསུངས་པ་ལྟར་རོ། །འཕྱར་ནས་རབ་ཏུ་རྒོད་ལ་སོགས། །ཞེས་པ་ནི་ཅ་ཅོ་
འཕྱར་གཡེང་སོགས་ལ་དགའ་ཞིང་གཞན་ཡང་དེ་ལ་འགོད་པར་བྱེད་ན་ཉེས་བྱས་སོ།
།འཁོར་བ་གཅིག་པུ་བགྲོད་པར་སེམས། །ཞེས་པ་ནི་འཁོར་བར་འཁོར་བ་ལ་སྐྱོན་
དུ་མི་ལྟ་ཞིང་། ཉོན་མོངས་དང་ཉེ་བའི་ཉོན་མོངས་པ་ལ་སྤོང་སེམས་མི་བྱེད་པར།



སྐབས་བཞི་པ། 299
དེ་དག་གིས་འཇིགས་པར་མི་བྱ་ཞེས་སྨྲས་ན་ཉེས་བྱས་སོ།།
འདི་ནི་དེང་སང་ཁོ་བོ་ཅག་ཐེག་ཆེན་པ་དང་། དེའི་ནང་ནས་སྔགས་པ་ཡིན་
པས་ཉོན་མོངས་སྤོང་མི་དགོས་ཞེས་སྨྲ་བ་མང་དུ་སྣང་བས་ཞིབ་ཏུ་བརྟག་དགོས་སོ།
།གྲགས་པ་མ་ཡིན་མི་སྤོང་བ། །ཞེས་པ་ནི་རང་ལ་དོན་མེད་པར་མི་སྙན་པའི་གྲགས་པ་
བྱུང་བའི་ཚེ་དེ་སེལ་བར་མི་བྱེད་ན་ཉེས་བྱས་སོ། །ཉོན་མོངས་བཅས་ཀྱང་འཆོས་མི་
བྱེད། །ཅེས་པ་ནི་གཞན་ཉེས་པ་ལ་འཇུག་པ་ཞི་བའི་ཐབས་ཀྱིས་བཟློག་མི་ནུས་ཤིང་།
དྲག་པོས་བཟློག་དགོས་པ་དང་བཟློག་ནུས་པར་ཤེས་བཞིན་དུ་ཕ་རོལ་པོ་མི་དགའ་བ་
བསྲུང་བའི་ཕྱིར་བཟློག་པར་མི་བྱེད་ན་ཉེས་བྱས་སོ། གཤེ་ལ་ལན་དུ་གཤེ་ལ་སོགས།
།ཞེས་པ་ནི་དགེ་སྦྱོང་གི་ཆོས་བཞི་ལས་ཉམས་པ་ར་བྱེད་ན་ཉེས་བྱས་སོ། །དགེ་སྦྱོང་
གི་ཆོས་བཞི་ནི། གཤེ་ཡང་སླར་མི་གཤེ། ཁྲོས་ཀྱང་སླར་མི་ཁྲོ། མཚང་བྲུས་ཀྱང་
སླར་མཚང་མི་འབྲུ། བརྡེག་ཀྱང་སླར་མི་བརྡེག །ཅེས་པའོ། །ཁྲོས་པ་རྣམས་ནི་
ཡལ་བར་འདོར། །ཞེས་པ་ནི་རང་གིས་གཞན་ལ་ཁྲོས་ནས་ཉེས་པ་བྱས་པའམ།
རང་གིས་མ་བྱས་ཀྱང་གཞན་གྱི་སེམས་ལ་དེ་ལྟར་བྱས་པར་དོགས་པ་ན་བཤད་སྦྱངས་
བྱེད་དགོས་པ་ལས་མ་བྱས་ན་ཉེས་བྱས་སོ།།
ཕ་རོལ་བཤད་ཀྱིས་ཆགས་པ་སྤོང་། །ཞེས་པ་ནི་ཕ་རོལ་པོས་རང་ལ་ཉེས་
པའི་གཞི་འགའ་ཞིག་ཆོས་དང་མཐུན་པར་བཤད་སྦྱངས་བྱེད་པ་ན། བཤད་སྦྱངས་
མི་ལེན་ན་ཉེས་བྱས་སོ། །ཁྲོས་པའི་སེམས་ཀྱི་རྗེས་སུ་འཇུག །ཅེས་པ་ནི་གཞན་
ལ་ཁྲོ་བའི་སེམས་སྐྱེས་པ་ན་གཉེན་པོ་མི་བསྟེན་པ
པར་རྒྱུན་སྐྱོང་ན་ཉེས་བྱས་སོ།
།རྙེད་བཀུར་འདོད་ཕྱིར་འཁོར་རྣམས་སྡུད། །ཅེས་པ་ནི་རྙེད་བཀུར་འདོད་ནས་
འཁོར་བསྡུ་ན་ཉེས་བྱས་སོ། །ལེ་ལོ་ལ་སོགས་སེལ་མི་བྱེད། །ཅེས་པ་ནི་སྙོམ་
ལས་དང་ལེ་ལོ་མི་སེལ་བར་རྒྱུན་སྐྱོང་ན་ཉེས་བྱས་སོ། །ཆགས་པས་བྲེ་མོའི་



300 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
གཏམ་ལ་བརྟེན། །ཞེས་པ་ནི་ཆགས་པའི་དབང་གིས་འདུ་འཛིའི་གཏམ་ཉན་པ་དང་།
སྨྲ་བས་དུས་འདའ་ན་ཉེས་བྱས་སོ། །ཏིང་ངེ་འཛིན་གྱི་དོན་མི་འཚོལ། །ཞེས་པ་
ནི་མནར་སེམས་དང་། ང་རྒྱལ་སོགས་ཀྱི་དབང་གིས་སེམས་གནས་པའི་ཐབས་
གདམས་ངག་གཞན་ལ་ཉན་དུ་མི་འགྲོ་ན་ཉེས་བྱས་སོ།།
བསམ་གཏན་སྒྲིབ་པ་སྤོང་མི་བྱེད། །ཅེས་པ་ནི་བསམ་གཏན་གྱི་གེགས་སྒྲིབ་
པ་ལྔ་སྤོང་བར་མི་བྱེད་ན་ཉེས་བྱས་སོ། །སྒྲིབ་པ་ལྔ་ནི་བཤེས་སྤྲིངས་ལས། རྒོད་
དང་འགྱོད་དང་གནོད་སེམས་རྨུགས་པ་དང་། །གཉིད་དང་འདོད་ལ་འདུན་དང་ཐེ་
ཚོམ་སྟེ། །སྒྲིབ་པ་ལྔ་པོ་འདི་དག་དགེ་བའི་ནོར། །འཕྲོག་པའི་ཆོམ་རྐུན་ལགས་པར་
རིག་པར་མཛོད། །ཅེས་གསུངས་པ་ལྟར་རོ། །བསམ་གཏན་རོ་ལ་ཡོན་ཏན་བལྟ།
།ཞེས་པ་ནི་བསམ་གཏན་གྱི་བདེ་བའི་རོ་ལ་ཆགས་ན་ཉེས་བྱས་སོ། །ཉན་ཐོས་ཐེག་
པ་སྤོང་བར་བྱེད། །ཅེས་པ་ནི་ཐེག་དམན་ལ་བསླབ་པར་མི་བྱ་ཞེས་སྨྲ་ཞིང་སེམས་
ན་ཉེས་བྱས་སོ། །རང་ཚུལ་ཡོད་བཞིན་དེ་ལ་བརྩོན། །ཞེས་པ་ནི་བྱང་སེམས་ཀྱིས་
ཐེག་པ་གསུམ་ག་ལ་མཁས་པར་བྱེད་དགོས་ཀྱང་། གཙོ་ཆེར་ཐེག་པ་ཆེན་པོ་ལ་སློབ་
དགོས་པས་ཐེག་པ་ཆེན་པོའི་སྡེ་སྣོད་ལ་བརྩོན་པ་དོར་ནས། ཐེག་དམན་ལ་བརྩོན་པར་
བྱས་ནས་ཉེས་བྱས་སོ།།
བརྩོན་མིན་ཕྱི་རོལ་བསྟན་བཅོས་བརྩོན། །ཞེས་པ་ནི་སངས་རྒྱས་ཀྱི་གསུང་
རབ་ལ་བརྩོན་པ་དོར་ནས། ཕྱི་རོལ་པའི་བསྟན་བཅོས་ལ་བརྩོན་པར་བྱས་ན་
ཉེས་བྱས་སོ། །བརྩོན་པར་བྱས་ཀྱང་དེ་ལ་དགའ། །ཞེས་པ་ནི་སངས་རྒྱས་ཀྱི་
གསུང་རབ་ལ་གཙོ་བོར་བརྩོན་ཀྱང་། བློའི་ཕུགས་སུ་མུ་སྟེགས་ཀྱི་བསྟན་བཅོས་
ལ་དགའ་ཞིང་མགུ་ན་ཉེས་བྱས་སོ། །ཐེག་པ་ཆེན་པོ་སྤོང་བར་བྱེད། །ཅེས་པ་
ནི་ཐེག་པ་ཆེན་པོའི་མདོ་སྡེའི་ཆ་འགའ་ཞིག་ལ་མ་མོས་ནས་སྤོང་ན་ཉེས་བྱས་སོ།
བ མ



སྐབས་བཞི་པ། 301
།བདག་ལ་བསྟོད་ཅིང་གཞན་ལ་སྨོད། །ཅེས་པ་ནི་ཁོང་ཁྲོས་ཀུན་ནས་བསླངས་
ཏེ་བདག་བསྟོད་གཞན་སྨོད་བྱེད་ན་ཉེས་བྱས་སོ། །ཆོས་ཀྱི་དོན་དུ་འགྲོ་མི་བྱེད།
།ཅེས་པ་ནི་གཞན་ཆོས་རྣམ་པར་དག་པ་འཆད་པ་པོ་མཐོང་ན་ང་རྒྱལ་སོགས་ཀྱི་
བསམ་པས་དེ་ལ་མི་དགའ་ཞིང་མི་འགྲོ་ན་ཉེས་བྱས་སོ། །དེ་ལ་སྨོད་དང་ཡི་གེ་རྟོན།
།ཞེས་པ་ནི་ཆོས་འཆད་པ་པོའི་བླ་མ་ལ་སྐྱོན་བརྗོད་ཅིང་། དོན་ལ་མི་བལྟ་བར་ཚིག་
ལེགས་ཉེས་ལ་བལྟས་ན་ཉེས་བྱས་སོ།།
དགོས་པའི་གྲོགས་སུ་འགྲོ་མི་བྱེད། །ཅེས་པ་ནི་གློ་བུར་དུ་འོངས་པ་དག་
ལ་སྐྱེལ་བསུ་དང་། སྐད་དང་བརྡ་སློབ་པ་སོགས་མི་བྱེད་ན་ཉེས་བྱས་སོ། །ནད་
པའི་རིམ་གྲོ་བྱ་བ་སྤོང་། །ཞེས་པ་ནི་ནད་པའི་རོམ་གྲོ་མི་བྱེད་ན་ཉེས་བྱས་སོ།
།སྡུག་བསྔལ་སེལ་བར་མི་བྱེད་པ། །ཞེས་པ་ནི་གཞན་གྱི་སྡུག་བསྔལ་སེལ་ནུས་བཞིན་
དུ་མི་སེལ་ན་ཉེས་བྱས་སོ། །བག་མེད་པ་ལ་རིགས་མི་སྟོན། །ཞེས་པ་ནི་གཞན་བག་
མེད་པར་སྤྱོད་པ་དལ་བ་སྟོང་ལོག་ཏུ་འཆའ་བ་དག་ལ་ཐབས་ཀྱིས་སྤྱོད་པ་དེ་ལས་
བཟློག་པར་མི་བྱེད་ན་ཉེས་བྱས་སོ། །བྱས་ལ་ལན་དུ་ཕན་མི་འདོགས། །ཞེས་པ་
ནི་རང་ལ་སྔར་ཕན་འདོགས་འདོགས་པ་རྣམས་ལ་ཕན་ལན་མི་བྱེད་ན་ཉེས་བྱས་སོ།
།གཞན་གྱི་མྱ་ངན་སེལ་མི་བྱེད། །ཅེས་པ་ནི་གཞན་མྱ་ངན་ཆེན་པོས་གདུངས་པ་སེལ་
བའི་ཐབས་ནུས་བཞིན་དུ་མི་བྱེད་ན་ཉེས་བྱས་སོ། །ནོར་འདོད་པ་ལ་སྦྱིན་མི་བྱེད།
།ཅེས་པ་ནི་བཟའ་བཏུང་སོགས་བསམ་པ་དག་པས་སྦྱོང་བ་ལ་མི་སྟེར་ན་ཉེས་བྱས་སོ།
།འཁོར་རྣམས་ཀྱི་ནི་དོན་མི་བྱེད། །ཅེས་པ་ནི་རང་གི་འཁོར་རྣམས་ལ་གདམས་ངག་
དུས་སུ་མི་འདོམས་པ་དང་། ཟས་གོས་སོགས་ཆོས་མཐུན་གྱི་འཚོ་བ་རྙེད་པའི་ཐབས་
མི་བྱེད་ན་ཉེས་བྱས་སོ། །ཞན་གྱི་བློ་དང་མཐུན་མི་འཇུག །ཅེས་པ་ནི་དགོས་པ་གཞན་
མེད་པར་གཞན་གྱི་བློ་དང་མཐུན་པར་མི་བྱེད་ན་ཉེས་བྱས་སོ།།



302 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ཡོན་ཏན་བསྔགས་པ་སྨྲ་མི་བྱེད། །ཅེས་པ་ནི་མནར་སེམས་ཀྱི་དབང་གིས་
ཡོན་ཏན་ཅན་གཞན་གྱི་བསྔགས་པ་མི་བརྗོད་ཅིང་། གཞན་གྱི་ཆོས་ལེགས་པར་
སྨྲ་བ་ལ་ལེགས་སོ་མི་བརྗོད་ན་ཉེས་བྱས་སོ། །རྐྱེན་དུ་འཚམ་པར་ཚར་མི་གཅོད།
།ཅེས་པ་ཉེས་པ་ཆེན་པོ་བྱས་པ་ཆད་པས་གཅོད་པ་དང་། དམའ་དབབ་པ་དང་།
བསྐྲད་པ་སོགས་བྱ་འོས་པའི་སེམས་ཅན་ལ་དགོས་པ་གཞན་མེད་པར་ཉོན་མོངས་
པའི་སེམས་ཀྱིས་དེ་དག་མི་བྱེད་ན་ཉེས་བྱས་སོ། །རྫུ་འཕྲུལ་བསྡིགས་ལ་སོགས་
མི་བྱེད། །ཅེས་པ་ནི་རང་ཉིད་རྫུ་འཕྲུལ་དང་ལྡན་ཞིང་ཕ་རོལ་པོ་རྒྱལ་བའི་བསྟན་
པ་ལ་ལོག་པར་འཁུ་བས། གནོད་པ་ཆེན་པོ་བྱེད་པ་དག་ལ་རྫུ་འཕྲུལ་གྱིས་སྐྲག་པར་
བྱས་ནས་འདུན་པར་བྱ་རིགས་པ་ལ་དེ་ལྟར་མི་བྱེད་ན་ཉེས་བྱས་སོ།།
དེ་ལྟ ར་ཉེས་བྱས་གསུངས་པ་་རྣམས་ཀྱི་གནང་(གནད་) བཀག་དམིགས་
བསལ་ནི། སྙིང་རྩེར་ལྡན་ཞིང་བྱམས་ཕྱིར་དང་། །སེམས་དགེ་བ་ལ་ཉེས་པ་མེད།
།ཅེས་སྙིང་རྗེའི་སེམས་དང་། བྱམས་པའི་སེམས་དང་། གཞན་ལ་ཕན་པར་འདོད་
པའི་དགེ་སེམས་དང་། བྱ་བ་དེས་གཞན་འདུལ་བར་འདོད་པ་དང་། རང་ཉིད་སྡུག་
བསྔལ་གྱི་ཚོར་བས་ཉེན་པ་དང་། གཉིད་ཀྱིས་མྱོས་པ་དང་། དགེ་འདུན་གྱི་ནང་ཁྲིམས་
བསྲུང་བ་དང་། འབད་པས་བསྒྲུབས་ཀྱང་བསྒྲུབ་མ་ནུས་པ་རྣམས་ལ་ཉེས་བྱས་སུ་མི་
འགྱུར་ཞེས་པའོ། །འདི་དག་ལ་དགག་བྱ་དང་དགོས་པ་གང་ཆེ་བརྟག་དགོས་པ་དང་།
གཙོ་བོར་རང་གི་རྒྱུད་ལ་བརྟགས་ནས་བྱ་དགོས་པ་སོགས་ཞིབ་ཏུ་ཤེས་དགོས་ཤིང་།
བདག་བསྟོད་གཞན་སྨོད་དང་ཐེག་ཆེན་སྤོང་བ་སོགས་སྔར་ཕམ་པའི་སྐབས་སུ་བཤད་
པ་རྣམས་དང་མི་འདྲ་བའི་ཁྱད་པར་ཡང་ཤེས་དགོས་ལ། ཉེས་བྱས་བསྐྱེད་ཚུལ་ལ་
ཡང་། ཀུན་སློང་གི་བསམ་པའི་དབང་གིས་ཉོན་མོངས་ཅན་གྱི་ཉེས་པ་བསྐྱེད་ཚུལ་དང་།
ཉོན་མོངས་ཅན་མ་ཡིན་པའི་ཉེས་པར་འགྱུར་ཚུལ་རྣམས་ཀྱང་ཞིབ་ཏུ་ཤེས་དགོས་ཏེ།



སྐབས་བཞི་པ། 303
འདིར་མཐའ་དག་བྲིར་མ་ནུས་པས་བྱང་ཆུབ་གཞུང་ལམ་ཉིད་ལས་ཤེས་པར་བྱའོ།།
དེ་ལྟར་རྩ་ལྟུང་དང་། ཉེས་བྱས་རྣམས་ངོས་ཟིན་པར་བྱས་ལ་བསྲུངས་པའི་
ཕན་ཡོན་དང་། མ་བསྲུངས་པའི་ཉེས་དམིགས་རྣམས་ལེགས་པར་བསམས་ནས་
གཡང་ས་མཐོན་པོའི་ཟེ་ན་གནས་པའི་མི་བཞིན་དུ་འཇིགས་ཤིང་སྐྲག་པའི་སྒོ་ནས་
དྲན་ཤེས་བག་ཡོད་བརྟན་པོ་བསྐྱེད་ནས་བསྲུང་དགོས་ཀྱི། དེ་ལྟ་མིན་པར་དབུལ་པོས་
ཕྱུག་པོའི་ནོར་བགྲངས་པ་ལྟར། ཉེས་པའི་རྐང་གྲངས་ངག་ནས་སྨྲས་ཤེས་པ་ཙམ་
གྱིས་ནི་ཉེས་སྤྱོད་ཀྱི་རྣམ་སྨིན་ལས་སྐྱོབ་མི་ནུས་སོ། །དེ་ལྟར་ཡང་། ཚོམས་ལས།
གལ་ཏེ་རིགས་བཅས་མང་དུ་སྨྲས་ཀྱང་ནི། །བག་མེད་མི་དག་དེ་ལྟར་བྱེད་མི་འགྱུར།
།དཔེར་ན་ཕྱུགས་རྫིས་གཞན་གྱི་ཕྱུགས་བགྲངས་ལྟར། །དེ་དག་དགེ་སྦྱོང་སྐལ་བ་
ཐོབ་མ་ཡིན། །གལ་ཏེ་རིགས་བཅས་ཉུང་དུ་སྨྲ་བྱེད་ཀྱང་། །ཆོས་ཀྱི་རྗེས་སུ་ཆོས་ལ་
སྤྱོད་པ་དང་། །འདོད་ཆགས་ཞེ་སྡང་གཏི་མུག་སྤོང་བྱེད་པ། །དེ་དག་དགེ་སྦྱོང་སྐལ་
བ་ཐོབ་པ་ཡིན། །ཞེས་དང་། སྤྱོད་འཇུག་ལས། ལུས་ཀྱིས་འདི་དག་སྤྱད་པར་བྱ།
།ཚིག་ཙམ་བརྗོད་པས་ཅི་ཞིག་འགྲུབ། །སྨན་དཔྱད་བཀླགས་པ་ཙམ་གྱིས་ནི། །ནད་
པ་དག་ལ་ཕན་འགྱུར་རམ། །ཞེས་དང་། ཡང་དེ་ཉིད་ལས། གལ་ཏེ་དེ་ལྟར་དམ་
བཅས་ནས། །ལས་ཀྱིས་བསྒྲུབ་པ་མ་བྱས་ན། །སེམས་ཅན་དེ་དག་ཀུན་བསླུས་པས།
།བདག་གི་འགྲོ་བ་ཇི་འདྲར་འགྱུར། །དངོས་པོ་ཕལ་པ་ཅུང་ཟད་ལ། །ཡིད་ཀྱིས་སྦྱིན་
པར་བསམ་བྱས་ནས། །མི་གང་སྦྱིན་པར་མི་བྱེད་པ། །དེ་ཡང་ཡི་དྭགས་འགྱུར་
གསུངས་ན། །བླ་ན་མེད་པའི་བདེ་བ་ལ། །བསམ་པ་ཐག་པས་མགྲོན་གཉེར་ནས།
།འགྲོ་བ་ཐམས་ཅད་བསྡུས་བྱས་ན། །བདེ་འགྲོར་ཅི་ག་འགྲོ་འགྱུར་རམ། །ཞེས་དང་།
གང་གཞན་སྐད་ཅིག་འདི་ཡི་ནི། བསོད་ནམས་བར་ཆད་གེགས་བྱེད་པ། །སེམས་ཅན་
དོན་ལ་དམན་གྱུར་པས། །དེ་ཡི་ངན་འགྲོ་མུ་མཐའ་མེད། །སེམས་ཅན་གཅིག་གི་བདེ་
：



304 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
བ་ཡང་། །བཤིག་ན་བདག་ཉིད་ཉམས་འགྱུར་ན། །ནམ་མཁའ་མ་ལུས་མཐའ་ཀླས་
པའི། །ལུས་ཅན་བདེ་བཤིག་སྨོས་ཅི་དགོས། །ཞེས་དང་། བྱང་ཆུབ་གཞུང་ལམ་ལས།
འདི་ལྟར་རྒྱལ་སྲས་ཀྱི་སྤྱོད་པ་རྣམས་གང་ལ་གནས་པའི་རྟེན་བྱང་ཆུབ་ཀྱི་སེམས་ཐོག་
མར་མན་ངག་བཞིན་བསྐྱེད་ནས། བྱང་ཆུབ་སེམས་དཔའི་བསླབ་པ་ལ་སློབ་པར་ཁས་
ལེན་པའི་སྒོ་ནས་སྡོམ་པ་བཟུང་བ་སྔོན་དུ་འགྲོ་བ་ཅན་གྱི་བྱང་ཆུབ་སེམས་དཔའི་བསླབ་
པ་ལ་སློབ་པ་མེད་པར་ནི་འགའ་ཡང་བླ་ན་མེད་པའི་བྱང་ཆུབ་ཏུ་འགྲོ་བའི་སྐབས་མེད་
པའི་ཕྱིར་རོ།།
དེའི་ཕྱིར་འདི ''ཉིད་དུས་གསུམ་གྱི་བྱང་ཆུབ་སེམས་དཔའ་ཐམས་ཅད་ཀྱི
བགྲོད་པ་གཅིག་པའི་ལམ་ཡིན་ཏེ། ཞེས་དང་། དེའི་ཤེས་བྱེད་ཀྱང་བྱང་ཆུབ་
སེམས་དཔའི་ས་ལས་ཚུལ་ཁྲིམས་གསུམ་བཤད་ཟིན་པའི་འོག་ཏུ། དེ་ལ་ནི་འདས་
པའི་བྱང་ཆུབ་སེམས་དཔའ་བྱང་ཆུབ་ཆེན་པོ་འདོད་པ་རྣམས་ཀྱིས་ཀྱང་བསླབས་སོ།
།མ་འོངས་པ་རྣམས་ཀྱང་སློབ་པར་འགྱུར་རོ། །དེ་ལྟར་ཕྱོགས་བཅུའི་འཇིག་རྟེན་གྱི་
ཁམས་མཐའ་ཡས་མུ་མེད་པ་ན་གནས་པ་དག་ཀྱང་སློབ་བོ། །ཞེས་དང་། ཚུལ་ཁྲིམས་
ལེའུའི་འགྲེལ་པ་ལས་ཀྱང་། སྐྱེས་བུ་གང་བླ་ན་མེད་པའི་བྱང་ཆུབ་ཏུ་སེམས་བསྐྱེད་དེ་
ཐེག་པ་ཆེན་པོའི་སྒོར་ཞུགས་པ། བདག་དང་གཞན་ལ་ཕན་པར་འདོད་པ་བསོད་ནམས་
དང་ཡེ་ཤེས་ཀྱི་ཚོགས་ལ་བརྩོན་པར་འདོད་པའི་སྐྱེས་བུ་གང་ཐེག་པ་ཆེན་པོར་ཁས་
འཆེ་བ་དེ་དག་གིས་བྱང་ཆུབ་སེམས་དཔའི་སྡོམ་པ་ལ་གནས་པར་བྱའོ།།
བྱང་ཆུབ་སེམས་དཔའི་བསླབ་པ་ནི་ཕ་རོལ་ཏུ་ཕྱིན་པ་ལ་སོགས་པར་གསུངས་
ན་དེ་ལ་སློབ་པའམ་དད་པ་མེད་ན་ཐེག་པ་ཆེན་པོ་པ་ཞེས་སྨྲ་བ་ཡང་ཁས་འཆེ་བ་
ཙམ་སྒྲའི་རྗེས་སུ་འབྲང་བ་ཙམ་དུ་ཟད་ཀྱི་གདོན་མི་ཟ་བར་མ་ཡིན་ནོ། །ཞེས་དང་།
འཕགས་པ་སྡོམ་པ་གསུམ་བསྟན་པ་ལས་ཀྱང་། འོད་སྲུངས་རིགས་ཀྱི་བུའམ་རིགས་
：



སྐབས་བཞི་པ། 305
ཀྱི་བུ་མོ་བྱང་ཆུབ་སེམས་དཔའི་ཐེག་པ་ལ་ཡང་དག་པར་ཞུགས་པ་གང་ཞིག་ཆོས་དེ་
དག་ཐོས་མ་ཐག་ཏུ་ནན་ཏན་གྱིས་མ་བསྒྲུབས་ན་དེ་བླ་ན་མེད་པ་ཡང་དག་པར་རྫོགས་
པའི་བྱང་ཆུབ་མངོན་པར་རྫོགས་པར་འཚང་རྒྱ་བར་མི་ནུས་སོ།།
དེ་ཅིའི་ཕྱིར་ཞེ་ན། འོད་སྲུངས་ནན་ཏན་གྱིས་བླ་ན་མེད་པ་ཡང་དག་པར་
རྫོགས་པའི་བྱང་ཆུབ་ཐོབ་ཀྱི་ནན་ཏན་མེད་པས་ནི་མ་ཡིན་པའི་ཕྱིར་རོ། །འོད་
སྲུངས་གལ་ཏེ་ནན་ཏན་མེད་པར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་
འཐོབ་ཏུ་ཟིན་ན་རི་བོང་དང་བྱི་ལ་ཡང་བླ་ན་མེད་པ་ཡང་དག་པར་རྫོགས་པའི་བྱང་
ཆུབ་མངོན་པར་རྫོགས་པར་འཚང་རྒྱ་བར་འགྱུར་རོ། །དེ་ཅིའི་ཕྱིར་ཞེ་ན། འོད་
སྲུངས་གང་དག་ལ་ནན་ཏན་མེད་པ་དེ་དག་བླ་ན་མེད་པ་ཡང་དག་པར་རྫོགས་པའི་
བྱང་ཆུབ་ཏུ་འགྱུར་དུ་ཟིན་ན་ནི། འོད་སྲུངས་སུ་ཡང་བླ་ན་མེད་པ་ཡང་
ང་དག་པར་
རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་བའི་ཕྱིར་ཏེ།
སངས་རྒྱས་སུ་འགྱུར་བར་བྱའོ་ཞེས་བརྗོད་པས་སེམས་ཅན་དཔག་ཏུ་མེད་པ་དག་
སངས་རྒྱས་སུ་འགྱུར་བའི་རིགས་སོ། །ཞེས་གསུངས་པ་ལྟར་རོ། །འོན་ཏེ་བྱང་ཆུབ་
སེམས་དཔའི་བསླབ་པ་ལ་ནན་ཏན་ཏུ་བྱེད་པ་ནི་ཕ་རོལ་ཏུ་ཕྱིན་པའི་ལུགས་ཡིན་གྱི།
གསང་སྔགས་ལ་མི་དགོས་སོ་སྙམ་དུ་མི་བཟུང་སྟེ། དཔལ་སམ་བྷུ་ཊི་དང༌།
རྡོ་རྗེ་མཁའ་འགྲོ་དང་། རྡོ་རྗེ་རྩེ་མོ་རྣམས་སུ། བྱང་ཆུབ་སེམས་ནི་བླ་ན་མེད།
།དམ་པ་བདག་གིས་བསྐྱེད་པར་བགྱི། །ཚུལ་ཁྲིམས་ཀྱི་ནི་བསླབ་པ་དང༌། །དགེ་
བའི་ཆོས་ནི་སྡུད་པ་དང་། །སེམས་ཅན་དོན་བྱེད་ཚུལ་ཁྲིམས་གསུམ། །སོ་སོར་
བརྟན་པོར་བདག་གིས་གཟུང་། །ཞེས་རྡོ་རྗེ་ཐེག་པའི་སྡོམ་པ་འཛིན་པ་ན་སེམས་
བསྐྱེད་ནས་ཚུལ་ཁྲིམས་རྣམ་པ་གསུམ་ལ་སློབ་པར་ཁས་ལེན་པར་གསུངས་ཤིང་།
གཞན་ཡང་བླ་མེད་ཀྱི་དཀྱིལ་ཆོག་ཚད་ལྡན་མང་པོར་གསུངས་སོ།།
：



306 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
བྱང་ཆུབ་གཞུང་ལམ་ལས་ཀྱང་། དཀྱིལ་འཁོར་གྱི་ཆོ་ག་ཁུངས་ཐུབ་དུ་མར་ཡང་
ཐུན་མོང་དང་ཐུན་མོང་མ་ཡིན་པའི་སྡོམ་པ་གཉིས་གཉིས་འཛིན་དགོས་པར་གསུངས་
པའི་ཐུན་མོང་བ་ནི་བྱང་ཆུབ་སེམས་དཔའི་སྡོམ་པ་ཡིན་པའི་ཕྱིར་དང་། སེམས་བསྐྱེད་
ནས་བྱང་སེམས་ཀྱི་བསླབ་པ་བཟུང་སྟེ་ཁས་ལེན་བྱས་པ་ལྟར་ཚུལ་ཁྲིམས་གསུམ་མམ་
ཕ་རོལ་ཏུ་ཕྱིན་པ་དྲུག་ལ་སློབ་པ་ལས་གཞན་པའི་ལམ་ཕ་རོལ་ཏུ་ཕྱིན་པའི་ཐེག་པ་ཆེན་
པོ་ལ་ཡང་མེད་པའི་ཕྱིར་དང་། དེ་ཡང་གསང་སྔགས་ཀྱི་རྒྱུད་སྡེ་བཞི་གང་གི་སྒོར་འཇུག་
ཀྱང་དགོས་པའི་ཕྱིར་སེམས་བསྐྱེད་དང་། ཕར་ཕྱིན་དྲུག་གི་ལམ་ནི་རྡོ་རྗེ་ཐེག་པ་དང་།
ཕར་ཕྱིན་ཐེག་པ་གཉིས་ཀའི་ལམ་ཐུན་མོང་བ་ཡིན་གྱི། སྔགས་ཀྱི་ཐེག་པ་བས་རྣམ་
པ་ཐམས་ཅད་དུ་འདོར་དུ་མི་རུང་ངོ༌། །ཞེས་གསུངས་པ་ལྟར་རོ། །འཇམ་དཔལ་རྩ་
རྒྱུད་ལས་ཀྱང་། ཆོས་གསུམ་དང་ལྡན་ན་སྔགས་ཀྱི་སྤྱོད་པ་ཡོངས་སུ་དག་པར་འགྱུར་
ཏེ། གསུམ་པོ་གང་ཞེ་ན། སེམས་ཅན་ཐམས་ཅད་ཡོངས་སུ་མི་གཏོང་བ་ཉིད་དང་།
བྱང་ཆུབ་སེམས་དཔའི་ཚུལ་ཁྲིམས་ཀྱི་སྡོམ་པ་སྲུང་བ་དང་། རང་གི་སྔགས་ཡོངས་སུ་
མི་གཏོང་བ་ཉིད་དོ། །ཞེས་དང་། རྡོ་རྗེ་རྩེ་མོ་ལས་ཀྱང་། ཕ་རོལ་ཕྱིན་དྲུག་སྤྱོད་པ་ལ།
།གོ་རིམས་བཞིན་དུ་བསླབ་པར་བྱ། །སེམས་ཅན་གྱི་ནི་དོན་ལྡན་པས། །བྱང་ཆུབ་
སེམས་དཔའི་སྤྱོད་པ་སྤྱད། །ཅེས་དང་། རྡོ་རྗེ་གུར་གྱི་ལེའུ་བཅུ་གཉིས་པ་ལས་ཀྱང་།
བདག་གིས་བྱང་ཆུབ་མཆོག་སེམས་བསྐྱེད། །ཨེ་མ་ཧོ་སེམས་ཅན་ཀུན་མགྲོན་གཉེར།
།བྱང་ཆུབ་སྤྱོད་མཆོག་མཛད་བཞིན་སྤྱད། །འགྲོ་ལ་ཕན་ཕྱིར་སངས་རྒྱས་ཤོག །ཅེས་
སོགས་རྒྱུད་སྡེ་གོང་འོག་ཐམས་ཅད་དུ་ནན་ཏན་ཤིན་ཏུ་ཆེ་བར་གསུངས་པས་ཚུལ་འདི་
ལ་ངེས་པ་བརྟན་པོ་ཐོབ་པ་གནད་ཤིན་ཏུ་ཆེའོ།།
དེ་ཡང་གོང་དུ་བཤད་ཟིན་པ་ལྟར། བྱང་ས་དང་བསླབ་བཏུས་ནས་གསུངས་པ་
འདི་རྣམས་ལ་གཞི་བྱས། མདོ་སྡེ་རིན་པོ་ཆེ་རྣམས་ཞིབ་ཏུ་བལྟས་ནས་མཐའ་དག་
：



སྐབས་བཞི་པ། 307
པར་ཤེས་དགོས་ཏེ། བྱང་ཆུབ་སེམས་དཔའི་བསླབ་བྱ་ནི་མཐའ་ཡས་ཤིང་མི་ཤེས་པ་
ལྟུང་བ་འབྱུང་བའི་རྒྱུ་ཡིན་པས་རང་གིས་མ་ཤེས་པར་བསླབ་བྱ་རྣམས་བསྲུང་ཐབས་
མེད་པའི་ཕྱིར་རོ། །དེ་ལྟར་བྱང་སའི་ཚུལ་ཁྲིམས་ལེའུ་ལས། བྱང་སེམས་ཀྱི་ཚུལ་
ཁྲིམས་ཀྱི་སྡོམ་པ་ཡང་དག་པར་བླངས་པ་ལ་གནས་པའི་བྱང་སེམས་དེས་འདི་ལྟར་
བདག་ཉིད་ཀྱིས་ཀྱང་བརྟག་ཅིང་འདི་ནི་བྱང་སེམས་ཀྱིས་བྱར་རུང་བའི་ཆ་ཡིན་ནོ།
།འདི་ནི་བྱ་བའི་ཆ་མ་ཡིན་སྙམ་དུ་འཇུག་ལྡོག་གི་གནས་རྣམས་ཤེས་པར་བྱས་ལ།
དེ་ཕྱིན་ཆད་ནི་དེ་ཇི་ལྟར་གཏན་ལ་ཕབ་པར་དེ་ཁོ་ན་བཞིན་དུ་ལས་སུ་བསྒྲུབ་པར་བྱ་
ཞིང་བསྲུང་བར་བྱའོ།།
བྱང་སེམས་ཀྱི་སྡེ་སྣོད་དམ་སྡེ་སྣོད་ཀྱི་མ་མོ་བསྡུས་པ་འདི་ལས་ཀྱང་
མཉན་ཏེ་མདོ་སྡེ་དེ་དང་དེ་དག་ཏུ་བྱང་སེམས་ཀྱི་བསླབ་པའི་གཞི་སྟོང་ཕྲག་དུ་མ་
གསུངས་པ་དག་བསྒྲུབ་པའི་ཕྱིར་དེ་ཁོ་ན་བཞིན་དུ་བསླབ་པར་བྱའོ། །ཞེས་དང་།
བྱང་ཆུབ་གཞུང་ལམ་ལས། སྤྱིར་ན་མདོ་སྡེ་རིན་པོ་ཆེ་རྣམས་དང་ཁྱད་པར་དུ་
བྱང་ས་དང་བསླབ་བཏུས་རྣམས་མཉན་དགོས་ལ་དེ་ཙམ་མ་ནུས་ནའང་ཚུལ་ཁྲིམས་
ཀྱི་ལེའུ་ཙམ་རེ་ངེས་པར་མ་ཉན་ན་བྱང་སེམས་ཀྱི་བསླབ་བྱ་ལ་ཆེས་
་ཤིན་ཏུ་རྨོངས
པར་འགྱུར་བས་དེའི་ཐེག་པ་ཆེན་པོ་ནི་མིང་ཙམ་སྟེ་བྱིས་པ་རྣམས་འདྲིད་པར་
ནུས་ཀྱི་ཐེག་པ་ཆེན་པོའི་གཞུང་ཆེན་པོ་རྣམས་ལ་ཉམས་ལེན་གྱི་ངེས་པ་རྙེད་པའི་
མཁས་པ་སུ་ཞིག་དགའ་བར་འགྱུར། ཞེས་དང་། བྱང་སེམས་རྣམས་ཀྱི་བསླབ་པའི་
གཞི་སྔར་བཤད་པ་འདི་དག་ནི་མདོ་སྡེ་ལས་དངོས་སུ་འབྱུང་བ་ཤ་སྟག་སྟེ་ཚུལ་
ཁྲིམས་གསུམ་ལ་བརྩམས་ནས་སྟོན་པས་མདོ་སྡེ་གཞན་དང་གཞན་དུ་ཐོར་བུ་ཐོར་
བུར་གསུངས་པའི་ཐོར་བུ་དེ་དག་བྱང་སེམས་ཀྱི་སྡེ་སྣོད་ཀྱི་མ་མོ་འདི ར་ཕྱོགས་
གཅིག་དང་རྒྱུན་གཅིག་ཏུ་ཚང་བར་འཕགས་པ་ཐོགས་མེད་ཀྱིས་བཤད་པའོ།།



308 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
བ
དེ ་ལྟར་ན་རང་བཟོ་དང་བྲལ་བའི་བསླབ་པའི་གནས་ལ་བསླབ་པར་བྱ་
བའི་ཕྱིར་དུ་བྱང་སེམས་གུས་པ་སྐྱེས་པས་བས
ས་པས་བསམ་པ་ཕུན་སུམ་ཚོགས་པ་གསུམ་
གྱིས་གཞན་ལས་སྡོམ་པ་ཡང་དག་པར་བླངས་ནས་བསླབ་པ་ལ་སྙིང་ཐག་པ་ནས་
མཆོག་ཏུ་གུས་པར་བྱས་ཏེ་ཇི་ལྟར་བཅས་པ་ལས་མི་འགལ་བར་བསླབ་པར་བྱའོ།
།ཞེས་དང་། བྱང་ས་ལས་ཀྱང་། བྱང་ཆུབ་སེམས་དཔའ་གང་དག་བདག་ནི་བྱང་
ཆུབ་སེམས་དཔའོ་ཞེས་ཁས་འཆེ་བར་གནས་ལ་བྱང་ཆུབ་སེམས་དཔའི་བསླབ་པ་
རྣམས་ལ་ལེགས་པར་མི་སྒྲུབ་པ་དེ་དག་ནི་བྱང་ཆུབ་སེམས་དཔའ་ལྟར་བཅོས་པ་
ཡིན་པར་རིག་པར་བྱ་སྟེ་བྱང་ཆུབ་སེམས་དཔའ་ཡང་དག་པ་མ་ཡིན་ནོ།།
བྱང་ཆུབ་སེམས་དཔའ་གང་དག་བདག་ནི་བྱང་ཆུབ་སེམས་དཔའ་ཡིན་ནོ་
ཞེས་ཁས་འཆེ་བར་གནས་ལ་བྱང་ཆུབ་སེམས་དཔའི་བསླབ་པ་རྣམས་ལ་ཡང་ལེགས་
པར་སློབ་པ་དེ་དག་ནི་ཡང་དག་པའི་བྱང་ཆུབ་སེམས་དཔའ་ཡིན་པར་རིག་པར་
བྱའོ། །ཞེས་དང་། སྤྱོད་འཇུག་ལས་ཀྱང་། རྟག་པར་དགེ་བའི་བཤེས་གཉེན་ནི།
།ཐེག་ཆེན་དོན་ལ་མཁས་པ་དང༌། །བྱང་ཆུབ་སེམས་དཔའི་བརྟུལ་ཞུགས་མཆོག
།སྲོག་གི་ཕྱིར་ཡང་མི་བཏང་ངོ༌། །དཔལ་འབྱུང་བ་ཡི་རྣམ་ཐར་ལས། །བླ་མ་
བསྟེན་པའི་ཚུལ་ལྟར་བསླབས། །འདི་དང་སངས་རྒྱས་བཀའ་སྩལ་གཞན། །མདོ་
ས་ནས་ཤེས་པར་བྱ། །མདོ་སྡེ་རྣམས་ལས་བསླབ་པ་སྣང་། །དེ་བས་མདོ་
སྡེ་བཀླག་པར་བྱ། །ནམ་མཁའི་སྙིང་པོའི་མདོ་སྡེ་ནི། །ཐོག་མ་ཉིད་དུ་བལྟ་བར་བྱ།
།གང་ཕྱིར་རྟག་ཏུ་སྤྱད་པ་ནི། །དེ་ལས་རྒྱ་ཆེར་རབ་སྟོན་པས། །བསླབ་པ་ཀུན་ལས་
བཏུས་པ་ཡང་། །ངེས་པར་ཡང་དང་ཡང་དུ་བལྟ། །ཡང་ན་རེ་ཞིག་མདོར་བསྡུ་བའི་
།མདོ་རྣམས་ཀུན་ལས་བཏུས་པ་བལྟ། །འཕགས་པ་ཀླུ་སྒྲུབ་ཀྱིས་མཛད་པའི། །གཉིས་
པོའང་འབད་པས་བལྟ་བར་བྱ། །ཞེས་གང་གསུངས་པ་ལྟར་རོ། །ཕར་ཕྱིན་ཐེག་པ་
སྡེ་



སྐབས་བཞི་པ། 309
བ་དང་འདི་གཉིས་སྡོམ་པའི་བསྲུང་བྱ་རྩ་ལྟུང་དང་ཉེས་བྱས་ཀྱི་ངོ་བོ་རྣམས་འདྲ་ཡང་།
བསྲུངས་པའི་ཕན་ཡོན་དང་མ་བསྲུངས་པའི་ཉེས་དམིགས་ཆེ་ཆུང་མི་འདྲ་ཞིང་།
བསྲུང་ཚུལ་ཡང་སྔགས་ཀྱི་སྐབས་འདིར་བསམ་པ་ཆེས་ཤུགས་དྲག་པ་དགོས་ཏེ།
འདིར་དཀྱིལ་འཁོར་གྱི་ལྷ་དང་བླ་མ་དཔང་དུ་བཞག་སྟེ་སངས་རྒྱས་མྱུར་དུ་བསྒྲུབ་
ཕྱིར་སྡོམ་པ་བླངས་པ་ཡིན་ཞིང་དེ་ཡང་རྡོ་རྗེའི་མནའ་ཆུ་བཏུང་ནས་བཅས་མཚམས་
སྲོག་གི་ཕྱིར་ཡང་མི་གཏོང་བར་དམ་བཅས་པ་ཡིན་པས། ཚུལ་དེ་དག་གི་གནད་ཤེས་
ན་དམ་ཚིག་དང་སྡོམ་པ་ལམ་གྱི་གཞིར་ངེས་ནས་དེ་བསྲུང་བ་གཙོ་བོར་བྱེད་པ་འོང་གི།
དེ་ལྟ་མིན་ན་སྲུང་བློ་བྱས་ཀྱང་ཚིག་ཙམ་མམ་གཞན་གྱི་ལད་མོ་ཙམ་དུ་འགྱུར་བས་བྱ་
སྤྱོད་ཀྱི་དཀྱིལ་འཁོར་དུ་དབང་ཐོབ་པ་རྣམས་ཀྱིས་དབང་དུས་སུ་སྡོམ་པ་ཇི་ལྟར་ཁས་
བླངས་པ་དང་། དེའི་བཅས་མཚམས་ཇི་ལྟར་ཡིན་པ་དང་། བཅས་པ་དེ་ཇི་ལྟར་བསྲུང་
བའི་ཚུལ་རྣམས་ཤེས་པ་གནད་ཀྱི་དོན་ནོ།།
དེ་ཡང་སྡོམ་གསུམ་རྣམ་གཞག་ལས། དེས་ན་དབང་བསྐུར་བའི་སྐབས་
སུ་བྱང་སེམས་ཀྱི་སྡོམ་པ་འཛིན་དགོས་མི་དགོས་ཀྱི་རྟོག་པ་ཙམ་ཡང་མ་ཞུགས་
ན་དབང་ཐོབ་ནས་བྱང་སེམས་ཀྱི་སྡོམ་པའི་རྩ་ལྟུང་དང་། བསླབ་བྱ་རྣམས་ཤེས་
པར་བྱས་ནས་བསྲུང་དགོས་པ་ལ་ཐེ་ཚོམ་ཙམ་ཡང་མ་ཞུགས་པ་ལྟ་སྨོས་ཀྱང་ཅི་
དགོས་པར་གྱུར་པའི་རྡོ་རྗེ་སློབ་དཔོན་གྱི་གཟུགས་བརྙན་དག་གིས་སློབ་མ་རྣམས་
ལ་བྱང་སེམས་དང་སྔགས་ཀྱི་སྡོམ་པ་གང་གི་ཡང་བསླབ་བྱ་གང་ལ་ཡང་ཚུལ་ཇི་
ལྟར་བསླབ་དགོས་པའི་བརྡ་གང་ཡང་མི་སྦྱོར་བར་དབང་རྫོགས་པར་བསྐུར་བའི་
ཆོ་ག་ལན་བརྒྱ་ཕྲག་དུ་མ་སྒྲུབ་པར་བྱེད་པ་དག་ནི་རང་གཞན་གཉིས་ཀ་ཕུང་བར་
བྱེད་པའི་ཐབས་གོང་ན་མེད་པ་ཡིན་པར་ཤེས་པར་བྱས་ནས་རྣམ་དཔྱོད་དང་ལྡན་
པ་དག་གིས་དྲི་རབ་ཏུ་མནམ་པའི་མི་གཙང་བའི་ཕུང་པོ་ཆེན་པོ་འབུས་གཡེངས་པ་



310 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
དང་ཆོས་མཚུངས་པར་བལྟ་བར་བྱའོ།།
དེའི་ཕྱིར་རྒྱུད་སྡེ་བཞི་པོ་གང་ཡང་རུང་བའི་དཀྱིལ་འཁོར་དུ་རིག་པའི་
དབང་ཙམ་ཞིག་ཐོབ་པ་ཡན་ཆད་ཐམས་ཅད་ཀྱིས་ཀྱང་བྱང་སེམས་ཀྱི་སྡོམ་པའི་རྩ་
ལྟུང་དང་བསླབ་བྱ་རྣམས་ཤེས་པར་བྱས་ནས་འབད་པ་ཐམས་ཅད་ཀྱིས་ལེགས་པར་
བསྲུང་བ་ཉིད་མཆོག་ཏུ་གལ་ཆེ་སྟེ། འདི་མེད་ན་འགྲམ་རྩ་ཟགས་པའི་ཁང་རུལ་དང་
འདྲའོ། །ཞེས་དང༌། དེ་བས་ན་ད་ལྟ་བྱ་རྒྱུད་ཀྱི་དབང་བསྐུར་མང་དུ་བྱེད་པའི་སློབ་
དཔོན་དང་སློབ་མ་ཕལ་ཆེ་བ་ལ་དབང་དེ་ཉིད་ཀྱི་སྐབས་སུ་སྡོམ་པ་གང་གཟུང་དང་།
རྩ་ལྟུང་སོགས་ཇི་ཙམ་ཞིག་བསྲུང་རྒྱུ་ཡིན་པ་དང་དབང་དེ་ཐོབ་ནས་བསླབ་བྱའི་
གནས་ཇི་ལྟ་བུ་དག་ལ་བསླབ་པར་བྱ་ཞིང་མ་བསླབས་ན་ཉེས་དམིགས་ཇི་ལྟར་
འབྱུང་བ་ལ་བློ་ཁ་ཕྱོགས་པ་མི་སྣང་བས། གང་ཟག་དམ་པ་རང་གཞན་བསླུ་བར་
མི་བྱེད་པ་དག་གིས་ནི་གནས་དེ་དག་ལ་མཁས་པར་བྱ་སྟེ་བླང་དོར་ཚུལ་བཞིན་དུ་
བྱ་བར་རིགས་པ་ཡིན་ནོ། །ཞེས་གང་གསུངས་པ་ལྟར་རོ།།
དེ་ལྟར་སྡོམ་པའི་བསྲུང་བྱའི་གཙོ་བོ་རྩ་ལྟུང་དང་ཉེས་བྱས་རྣམས་ལ་བསྲུང་
ཚུལ་མདོར་བསྡུས་ཙམ་བཤད་པ་ཡིན་ལ། རྒྱུད་སྡེ་ནས་གསུངས་པའི་དམ་ཚིག་
གཞན་བསྟན་པ་ནི། བླ་མ་ལ་བརྙས་སྨོད་མི་བྱ་བ་དང་། སྔགས་ཀྱི་གསང་བ་སྣོད་
མིན་ལ་མི་བསྟན་པ་སོགས་དབང་གི་ཆོ་ག་ལས་དངོས་སུ་འབྱུང་བ་རྣམས་དང༌།
དབང་ཆོག་གི་ཚིག་ལ་དངོས་སུ་མི་གསལ་ཡང་བྱ་སྤྱོད་ཀྱི་དཀྱིལ་འཁོར་དུ་དབང་
ཐོབ་པ་རྣམས་ཀྱིས་བསྲུང་བྱའི་དམ་ཚིག་མཐའ་ཡས་པ་ཞིག་རྒྱུད་ལས་གསུངས་ཏེ།
དེ་ལས་འདིར་འགའ་ཞིག་བྲི་བར་བྱའོ།།
དེ་ཡང་དམ་ཚིག་གསུམ་བཀོད་པའི་རྒྱུད་ལས། དམ་ཚིག་འདི་རྣམས་བསྟན་
པར་བྱའོ། །ཁྱོད་ཀྱིས་བྱང་ཆུབ་སེམས་དཔའ་ཡི། །ཐེག་པ་འདི་ལ་དམ་ཚིག་



སྐབས་བཞི་པ། 311
འགྱུར་ཞིང་།
སྲུངས། །དམ་པའི་ཆོས་ཀྱང་སྤང་མི་བྱ། །སངས་རྒྱས་བྱང་ཆུབ་སེམས་དཔའ་ལ།
།མི་གུས་མི་བྱ་སྤང་མི་བྱ། །སྲོག་ཆགས་གསད་པར་མི་བྱ་ཞིང༌། །བླ་མ་ལ་ཡང་
བརྙས་མི་བྱ། །སྔགས་དང་ཕྱག་རྒྱ་སྤང་མི་བྱ། །ཉམས་པར་མི་བྱ་བདག་གི་མིན།
།རྡོ་རྗེ་འདྲ་བ་འགོམ་མི་བྱ། །བཟའ་བར་མི་བྱ་སེར་སྣ་མིན། །འདི་སྤྱོད་པའི་རྒྱལ་
པོ་གསང་སྔགས་ཀྱི་སྒོའི་སྤྱད་པ་སྤྱོད་པའི་བྱང་ཆུབ་སེམས་དཔའ་ཚུལ་ཁྲིམས་
ལྡན་པ་ལ་མངོན་སྤྱོད་མི་བྱའོ། །གནོད་པ་བྱེད་པ་ལ་ཡང་མི་བྱའོ། །སྡིག་པའི་
ལས་ཀྱང་མི་བྱ་ཞིང་། །བྱིས་པའི་ཆོས་ཀྱང་མི་བྱའོ། །བླ་མ་ལ་ནི་ལྷ་བཞིན་བྱ།
།མདོར་ན་བདག་དང་གཞན་དག་ལ། །གནོད་པར་འགྱུར་བ་དེ་མི་བྱ། །སྲིད་པའི་
སྡུག་བསྔལ་རྒྱ་མཚོ་ལས། །འདིས་ནི་ངེས་པར་འདའ་བར་བྱེད། །སྟོན་པའི་བསྟན་
པ་བདུད་རྩི་ཉིད། །ཐུགས་རྗེ་ཆེན་པོའི་བསྟན་པ་ལས། །སླར་ཡང་ཉམས་པར་མི་
།སྡུག་བསྔལ་མི་འགྱུར་ངན་འགྲོར་མིན། །མྱུར་དུ་ཞི་བར་འགྱུར་
བའང་མིན། །འདི་ལྟར་གསང་སྔགས་སྤྱོད་པ་ཡི། །དམ་ཚིག་འདི་ནི་སངས་རྒྱས་
རྣམས། །སྲས་དང་བཅས་པས་ཁྱོད་ལ་གསུངས། །གང་ཞིག་རྣམ་པ་འདི་ལྟ་བུས།
།ལུས་དང་མཐུན་པའི་ཡོན་ཏན་འབྱུང་། །དད་མེད་ངན་འགྲོར་འགྲོ་མི་བྱ།
།སངས་རྒྱས་སྲས་བཅས་ཡོངས་རྣམས་ཀྱི། །སྨོན་ལམ་ལ་ཡང་སྤྱོད་པར་བྱ།
།ཀུན་རྫོབ་ཏུ་ནི་མི་ལྡོག་པར། ། རྒྱལ་བའི་བདག་ཉིད་སྐྱེས་པས་མཐོང་། །རིང་
དུ་མི་བྱེད་ཆེས་གྲག་པས། །སེམས་ཅན་དོན་དུ་སྨོན་པར་བྱེད། །ཅེས་དང༌།
།སྨོན་ལམ་དང་རྗེས་སུ་མཐུན་པ། བརྩོན་འགྲུས་དང་རྗེས་སུ་མཐུན་པར་བྱང་ཆུབ་
སེམས་དཔའི་སྤྱོད་པ་ལ་མངོན་པར་ཕྱོགས་ཤིང་འཇུག་ན། ངེས་པར་འགྲུབ་པར་
འགྱུར་རོ། །འདི་དག་ནི་རྟག་ཏུ་བྱ་བའི་ཆོ་ག་ཡིན་ནོ། །ཡང་ན་སོམ་ཉི་མེད་པའི་
དད་པས། ཇི་ལྟར་ནུས་པའི་ཆོ་གས་བྱའོ།།



312 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
དེ་ནས་འཕགས་པ་སྡོང་པོ་བཀོད་པ་ལ་སོགས་པའི་ཆོས་ཀྱི་གླེགས་བབ་མམ།
བྱང་ཆུབ་སེམས་དཔའི་སྤྱོད་པ་རྒྱ་ཆེ་བའི་ལུགས་རྒྱས་པར་བྱེད་པའི་མདོ་སྡེ་
གདོན་པར་བྱའོ། །ཞེས་གསུངས། དཔུང་བཟང་གིས་ཞུས་པའི་རྒྱུད་ལས། གྲགས་
དང་མ་གྲགས་རེ ད་དང་མ་རེ ད་དང་། །བདེ་དང་སྡུག་བསྔལ་དེ་བཞིན་བསྟོད་
སྨད་དང་། །སེམས་ཀྱིས་འཇིག་རྟེན་ཆོས་རྣམས་རབ་བཅོམ་སྟེ། །སྡིག་པའི་
གནས་སུ་གྱུར་པ་སྤང་བར་བྱ། །དཔེར་ན་རྒྱ་མཚོ་སྐད་ཅིག་ཙམ་ཡང་ནི། །མི་ཡི་
རོ་དང་ལྷན་ཅིག་མི་གནས་ལྟར། །དེ་བཞིན་རྣམ་རྟོག་སེམས་ཀྱིས་སྡིག་བྱས་པ།
།སྔགས་པས་སྐད་ཅིག་ཙམ་ཡང་གནས་མི་བྱ། །དཔེར་ན་རླུང་མེད་ཁང་པའི་ནང་
དུ་ནི། །མར་མེ་བཅུགས་པ་མི་གཡོ་འབར་བ་ལྟར། །རྩེ་གཅིག་སེམས་ཀྱིས་ཟློས་
ལ་མངོན་དགའ་བའི། །ལུས་ལ་ཆོས་ཀྱང་དེ་བཞིན་འབར་བར་འགྱུར། །སྟབས་
དང་མཆོད་པ་དང་ནི་གར་བྱེད་དང་། །གླུ་ལེན་རྔ་བརྡུང་སྐྱེ་བོས་དཔྱས་འགྱུར་
དང་། །ལྷག་པའི་ང་རྒྱལ་འདྲིད་དང་འདོད་ཆེན་དང་། །རྒྱུན་པོ་དང་ནི་འདུས་པ་
བལྟ་འདོད་དང་། །དུས་མིན་གཉིད་དང་མི་འགྲུབ་སྨྲ་བ་དང་། །བསྟན་བཅོས་ངན་
དང་སྙན་དངགས་ཀློག་འདོན་དང་། །ཆགས་དང་འཚིག་དང་དྲེགས་དང་རྒྱགས་པ་
དང་། །ཞེ་ལ་འཛིན་དང་ལེ་ལོ་གཡོ་སྒྱུ་སྤང་། །ཤ་ཆང་ཀེའུ་ཙོང་དང་སྒོག་རྡོག་
དང་། །འབྲུ་མར་ཏིལ་དང་ལ་ཕུག་སུ་ར་ན། །འབྱུང་པོའི་ཟས་དང་ལྷ་བཤོས་
གཏོར་མ་དང་། །གུ་ལང་
ང་མཆོད་བྱས་གཏོར་མ་མི་ཟའོ།
།ངས་ནི་སྔགས་ལ་ཁ་
ཟས་དཀར་གསུམ་དང་། །རྩ་བ་སྡོང་བུ་འབྲས་བུ་ཚོད་མ་དང་། །ཞོ་དང་ནས་དང་
འོ་མ་མར་དག་དང་། །འབྲུ་མར་ཚིགས་མ་དར་བ་འོ་ཀོན་དང་། །ཐུག་པ་རྣམས་ནི་
བཟའ་བཏུང་ཡིན་པར་གསུངས། །ཞེས་དང་། སངས་རྒྱས་ཀྱིས་གསུངས་ཡན་
ལག་བརྒྱད་ལམ་ནི། །ཡང་དག་འཚོ་དང་ལས་མཐའ་ཏིང་འཛིན་དང་། །རྩོལ་དང་



སྐབས་བཞི་པ། 313
རྟོག་དང་དྲན་དང་ལྟ་བ་རྣམས། །སོ་སོ་སོ་སོར་ཡང་དག་བསྟེན་པར་བྱ། །ལམ་
འདི་རྣམས་ཀྱིས་གསང་སྔགས་དངོས་གྲུབ་ཅིང་། །དེ་བཞིན་འདིས་ནི་མཐོ་རིས་
ཐར་པ་ཐོབ། །རྒྱལ་སྲས་སྔོན་གྱི་རྒྱལ་བ་འདས་པ་དག །འདི་ནས་གཤེགས་ཤིང་
དེ་བཞིན་གཤེགས་པར་འགྱུར། །དོགས་མེད་སེམས་ཀྱི་ལུས་དང་ངག་ཡིད་ཀྱིས།
།གུས་པས་བསོད་ནམས་གང་དག་བསགས་པ་ཡང་། །བདེ་གཤེགས་གསུངས་པའི་
བདེན་པའི་ལམ་དམིགས་ན། །དགེ་བའི་ལམ་དེ་ཡང་དག་བསྐྱེད་པ་ཡིན། །ཡོངས་
སུ་འཛིན་པ་རྣམ་པར་སྤངས་ནས་སུ། །ཆོས་གོས་དང་ནི་བསོད་སྙོམས་ངན་ངོན་
དང་། །སྨན་དང་མལ་སྟན་ངན་ངོན་ཙམ་གྱིས་ཀྱང་། །ཆོག་པའི་སེམས་དང་ལྡན་
པས་བསོད་ནམས་ཐོབ། །བདག་ལ་བསྟོད་པ་ནམ་ཡང་
ང་མི་བྱ་ཞིང་། །སེམས་ཅན་
གཞན་ལ་སྨད་པར་མི་བྱའོ། །སྟག་དང་སྦྲུལ་དང་མེ་འདྲར་འཇིག་རྟེ ན་དག
།བསམས་ནས་སྤངས་ཏེ་དབེན་པ་བསྟེན་པར་བྱ། །བུད་མེད་མཚན་ཉིད་སྐྱེས་པའི་
མཚན་ཉིད་དང་། །སྨན་དང་གླང་ཆེན་བརྟག་པའམ་སྐར་མའི་དཔྱད། །མཚོན་
བརྟག་པའམ་རྟ་དཔྱད་དང་བཟོའམ། །བསྟན་བཅོས་ངན་པ་སློབ་ཅིང་ཀློག་པ་
སྤང་། །གླང་ཆེན་རྟ་དང་བ་ལང་བྱ་གག་ཁྱི། །གོང་མོ་སྲེག་པ་ངུར་པ་སྐྱེས་པ་དང་།
།བུད་མེད་བུ་མོ་བྱིས་པ་ར་ལུག་སོགས། །འཐབ་མོ་འགྱེད་པ་མི་བྱ་མི་བལྟའོ།
།ཡུལ་གྱི་གཏམ་དང་མི་དབང་བརྟན་པ་དང་། །དམག་དང་གྱད་དང་ན་ཆུང་གཏམ་
དགེ་དང་། །སྒྲུང་ལྡེབས་དང་ནི་སྔོན་གྱི་ལོ་རྒྱུས་དང་། །འདོད་ཆགས་དང་ནི་
སྨད་འཚོང་གཏམ་མི་བྱ། །ཞེས་དང་། གང་ཞིག་དགྲ་བཅོམ་ཕ་མ་གསོད་པ་དང་།
།མཐུན་པའི་དགེ་འདུན་དབྱེན་ནི་བྱེད་པ་དང་། །དེ་བཞིན་གཤེགས་ལ་སྡང་བའི་
སེམས་ཀྱིས་སུ། །ནམ་ཞིག་མི་དག་སྐུ་མཚལ་འབྱིན་བྱེད་པ། །ཤིན་ཏུ་མི་བཟད་
པ་ཡི་ལས་འདི་རྣམས། །རྒྱལ་བས་མཚམས་མེད་ལྔ་པོ་ཡིན་པར་བཤད། །གཏི་མུག་
བའིF



314 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ཅན་གྱིས་སྡིག་པ་བྱས་ན་ཡང་། །ཕུང་པོ་འདི་ལ་གྲུབ་པ་ཐོབ་མི་འགྱུར། །མཆོད་
རྟེན་བཤིག་ཅིང་བྱང་ཆུབ་སེམས་དཔའ་གསོད། །ཉོན་མོངས་ཟད་པའི་མ་ནི་སུན་
འབྱིན་དང་། །སློབ་པ་གསོད་ཅིང་དགེ་འདུན་རྫས་ལ་ནི། །གང་ཞིག་འདོད་པས་
མང་ཉུང་བརྐུ་འཕྲོག་པ། །མཚམས་མེད་ཉེ་ལྔར་དེ་བཞིན་གཤེགས་པས་གསུངས།
།ཚུལ་ཉམས་མི་གང་ཞིག་ནི་འདི་བྱེད་པ། །བསྐལ་བའི་བར་དུ་མནར་མེད་སྡུག་
བསྔལ་མྱོང་། །གསང་སྔགས་དངོས་གྲུབ་བསྒྲིམས་ཀྱང་ཡོངས་མི་འཐོབ། །གང་
ཞིག་བདེ་གཤེགས་གསུང་གི་གླེགས་བམ་དག །ཆུད་གསོན་པ་དང་མེས་ནི་བསྲེག་པ་
དང༌། །བསམ་པ་ངན་པས་ཆུར་ནི་འདོར་བ་དང་། །ཡང་ན་ཆོས་ཀྱི་སྐུ་ནི་སྤོང་
བའམ། །བསླབ་ཚིགས་མ་ལུས་པས་ནི་བརྒྱན་པ་ཡི། །དགེ་སློང་དག་དང་དགེ་སློང་
མ་གསོད་དམ། །དགེ་བསྙེན་དང་ནི་དགེ་བསྙེན་
ན་མ་གསོད་དམ། །ངན་པའི་སེམས་
ཀྱིས་ལྷ་ཁང་བསྲེག་ཀྱང་རུང་། །མི་ཡི་ཡུལ་ན་སྡིག་པ་འདི་བྱས་པ། །དཀའ་བར་
སྤྱོད་པ་ལྡན་ཡང་གྲུབ་མི་ཐོབ། །གང་ཞིག་དཀོན་མཆོག་གསུམ་ལ་གནོད་པ་ཡི།
།བསམ་པས་གནོད་པ་ཅུང་ཟད་བྱས་ཀྱང་རུང་། །བདག་ཉིད་མནར་མེད་དམྱལ་
བར་ཡུན་རིང་ཚོད། །དེ་ལས་ཐར་ཡང་ལས་ཀྱི་དབང་གིས་ནི། །རིགས་ངན་མི་དང་
དུད་འགྲོར་སྐྱེ་བ་འཐོབ། །འདི་དག་ངས་ནི་ཁྱོད་ལ་མདོར་བཤད་པའོ། །གང་ཞིག་
བྱང་ཆུབ་སེམས་ནི་བླངས་པ་ལས། །རྨོངས་པས་འཇིག་རྟེན་ལྷ་ཚོགས་ཕྱག་བྱེད་ན།
།དེ་དག་དེ་ལ་མི་དགར་གྱུར་ནས་སུ། །དེ་ཡི་གསང་སྔགས་དངོས་གྲུབ་ཉམས་པར་
བྱེད། །གང་གི་ཚེ་ན་སེམས་ནི་དང་བ་ཡིས། །མི་ཡི་ཡུལ་ན་བྱང་ཆུབ་སེམས་བླངས་
པ། །དེ་ནི་ཕྱིན་ཆད་ལྷ་དང་ལྷ་མིན་དང་། །འཇིག་རྟེན་མ་ལུས་ཀུན་གྱིས་ཕྱག་བྱར་
འགྱུར། །མི་ནི་མངོན་པར་མཐོ་བ་མ་ལུས་པའི། །བསླབ་པ་མཐའ་དག་བླངས་པར་
གྱུར་པ་དང་། །སེམས་ཅན་ཀུན་ལ་མི་འཇིགས་སྦྱིན་པ་དང་། །དཀོན་མཆོག་གསུམ་
བའིF



སྐབས་བཞི་པ། 315
ཡིན།
གྱི་གདུང་ཡང་བསབས་པ་ཡི་
།གང་ཞིག་མི་བཟད་ལས་བྱེད་ཐུབ་པ་གསོད།
།རིགས་ངན་སྤྱོད་དམ་གནོད་པར་བྱེད་པའམ། །བསམ་པ་ངན་པས་གསང་སྔགས་
ཚོ གས་མི ་མཆོ ད། །དོ ན་མེ ད ་བཞི ན ་དུ་སེ ན་མོ ་རྩ་གཅོ ད ་དང་།
།རྐང་པས་རྐང་པ་ཉེད་པར་བྱེད་པ་དང་
། །ཕྱུགས་ལ་སོགས་པ་སྣ་ཚོགས་སྣ་འབིགས་
དང་། །འཕགས་པའི་དགེ་འདུན་ལ་ནི་མི་གུས་པ། །འབྱུང་པོར་བྱིན་ནམ་ལྷ་ཡི་
གཏོར་མའམ། །ས་ལ་ལྷུང་བ་སྔགས་པས་ཟ་མི་བྱ། །འདོད་ཆགས་ཟིལ་གྱིས་ནོན་
པས་དུད་འགྲོ་དང་། །བུད་མེད་བགྲོད་བྱ་མིན་པར་བགྲོད་མི་བྱ། །གླང་ཆེན་མི་
འདུལ་སྦྲུལ་ཡང་བཟུང་མི་བྱ། །རྟ་རྒྱུག་པ་དང་ལྕག་གིས་བཞུ་མི་བྱ། །གང་ཞིག་
སེམས་ཅན་ན་དང་སྡུག་བསྔལ་ལ། །བྱམས་པའི་བསམ་པ་བརྟན་པོ་མེད་པ་དང་།
།ལས་དེ་རྣམས་དང་ལྡན་པར་གྱུར་པ་ཡིས། །དངོས་གྲུབ་ནམ་ཡང་འབྱུང་བར་མི་
འགྱུར་རོ། །དཔེར་ན་ནམ་མཁའ་མཐར་ཐུག་མེད་པ་ལ། །འདོམས་ཀྱིས་འཇལ་
བས་མཐའ་རྟོགས་མི་ནུས་ལྟར། །དེ་བཞིན་དཀོན་མཆོག་གསུམ་ལ་བརྟེན་ནས་ནི།
།ཕན་གནོད་བྱས་པའི་དགེ་སྡིག་མཐའ་མི་རྟོགས། །རྒྱ་དང་ནི་དོལ་རྩ་བའི་དུག་དག་
གིས། །ཁྱི་ལ་སོགས་པའི་སེམས་ཅན་གསོད་པ་དང་། །བྱ་རོག་ལ་སོགས་གཟེབ་
ཀྱིས་བཅིངས་བྱས་ན། །འདི་དང་ཕ་རོལ་ཏུ་ཡང་གྲུབ་མི་ཐོབ། །བདུད་དགྲའི་མེ་
ཏོག་རྙིང་པ་བོར་བ་རྣམས། །རྒད་པས་མི་རྫི་མགོ་ལ་གདགས་མི་བྱ། །བཀྲེས་པས་
གདུངས་ཀྱང་དེ་དག་རྣམས་ལ་ནི། །ཕུལ་བ་མ་བ་ཤོས་ནམ་ཡང་ཟ་མི་བྱ། །འཇིག་
རྟེན་ཚངས་པ་བརྒྱ་བྱིན་ཁྱབ་འཇུག་དང་། །དྲག་པོ་རླུང་ལྷ་སོགས་ལ་ཕྱག་མི་བྱ།
།དེ་དག་གིས་བཤད་ཆོས་ལ་མི་བརྟེན་ཅིང་། །དེ་དག་དཀའ་ཐུབ་མི་སྤྱད་རྟགས་མི་
མཆོད། །དེ་དག་ཆོས་ལའང་ངན་སེམས་མི་བྱ་ཞིང་། །དེ་ཡི་སྤྱོད་ལ་ནམ་ཡང་
དགའ་མི་བྱ། །དེ་དག་བསྟོད་པ་མི་འདོན་སྔགས་མི་བཟླས། །སྦྱིན་པ་སྦྱིན་ཚེ་སྙིང་



316 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
རྗེ་བསྐྱེད་ནས་སྦྱིན། །བདེ་བར་གཤེགས་པ་ཀུན་གྱིས་བསྟེན་པ་ཡི། །གནས་དང་
རྒྱལ་སྲས་རྣམས་ལ་ཕྱག་བྱའོ། །རང་སངས་རྒྱས་དང་རྒྱལ་བའི་ཉན་ཐོས་རྣམས།
།དེ་དག་རྟག་ཏུ་ཕྱག་བྱའི་གནས་ཡིན་ནོ། །ཇི་ལྟར་ཟླ་བ་ཚེས་ལ་མི་རྣམས་ནི།
།ཕྱག་འཚལ་ཉ་ལ་སུས་ཀྱང་ཕྱག་མི་འཚལ། །དེ་བཞིན་དད་པས་རྒྱལ་བའི་ཐུགས་
སྲས་ལ། །ཕྱག་བྱའི་དེ་ལྟར་བདེ་བར་གཤེགས་ལ་མིན། །འཇིག་རྟེན་ཀུན་གྱི་
མངོན་མཐོ་བསླབ་པ་ཅན། །སྙིང་རྗེའི་བདག་ཉིད་འགྲོ་བའི་དོན་དུ་ནི། །སྐྱེ་བ་
ལེན་པས་དེ་ལ་ཅི་ཡི་ཕྱིར། །བུ་གཅིག་བདག་ཉིད་ཀུན་གྱིས་ཕྱག་མི་བྱ། །སྐྱེས་བུ་
བསམ་པས་རྨད་བྱུང་རྫུ་འཕྲུལ་ཅན། །དེ་ལ་མི་ངན་གང་ཞིག་མི་འདུད་པ། །དེ་ལ་
རྒྱལ་བ་ཐམས་ཅད་ཐུགས་ནུར་ནས། །དེ་ཡི་གསང་སྔགས་དངོས་གྲུབ་མི་སྩོལ་ལོ།
།ཞེས་གསུངས་སོ། །གསང་བ་སྤྱི་རྒྱུད་ལས། དེ་ནས་བླ་མས་སློབ་མ་རྣམས། །མ་
ཡེངས་ལེགས་པར་བཀོད་ནས་སུ། །ཤེས་རབ་ཕ་རོལ་ཕྱིན་བཀླགས་ཏེ། །དམ་
ཚིག་འདི་དག་བསྒོ་བར་བྱ། །དེ་རིང་ཕྱིན་ཆད་ཁྱེད་རྣམས་ཀྱིས། །སངས་རྒྱས་ཆོས་
དང་དགེ་འདུན་དང་། །བྱང་ཆུབ་སེམས་དཔའ་རྣམས་དང་ནི། །རིག་སྔགས་གསང་
སྔགས་ཚོགས་རྣམས་ལ། །དད་པ་རབ་ཏུ་བརྟན་པར་བྱ། །རྟག་པར་ཕྱག་རྒྱ་ཆེན་པོ་
ལ། །ཁྱད་པར་དུ་ནི་མོས་པར་བྱ། །དམ་ཚིག་ཅན་དང་མཛའ་བོ་དང་། །བླ་མ་ལ་
ཡང་གུས་པར་བྱ། །ལྷ་རྣམས་ཀུན་ལ་སྡང་མི་བྱ། །དུས་མཚམས་དག་ཏུ་མཆོད་
པར་བྱ། །སྟོན་པ་གཞན་གྱི་གཞུང་མི་མཆོད། །རྟག་ཏུ་གློ་བུར་མགྲོན་མཆོད་བྱ།
།སྲོག་ཆགས་རྣམས་ལ་བྱམས་པའི་སེམས། །རབ་ཏུ་བརྟན་པ་ཉེ་བར་བཞག །ཐེག་
ཆེན་ལ་ནི་དགའ་རྣམས་ཀྱིས། །བསོད་ནམས་དག་ལ་ནན་ཏན་བསྐྱེད། །བཟླས་
བརྗོད་བྱེད་ལ་འབད་པ་ཡིས། །གསང་སྔགས་སྤྱོད་ལ་བརྩོན་པར་བྱ། །གསང་
སྔགས་རྒྱུད་ལས་བསྟན་པ་ཡི། །དམ་ཚིག་རྣམས་ཀྱང་བསྲུང་བར་བྱ། །དམ་ཚིག་



སྐབས་བཞི་པ། 317
མེད་པ་རྣམས་ལ་ནི། ། སྔགས་དང་ཕྱག་རྒྱ་མི་སྦྱིན་ནོ། །གསང་སྔགས་རྒྱུད་ནི་
ལེགས་བསྲུང་ཞིང་། །དེ་ཡང་བདག་གིས་རྟོགས་པར་བྱ། །ཞེས་གསུངས་སོ།
།ལེགས་གྲུབ་ཀྱི་རྒྱུད་ལས་ཀྱང་། དེ་ནས་གཞན་ཡང་གང་ཞིག་ལ། །གནས་ན་ཟློས་
པ་པོ་རྣམས་ཀྱིས། །དངོས་གྲུབ་མྱུར་དུ་ཐོབ་འགྱུར་བའི། །གསང་སྔགས་ཟློས་པའི་
འདུལ་བ་བཤད། །སྒྲུབ་པས་གསང་སྔགས་ཐམས་ཅད་དང་། །ལྷ་རྣམས་དག་ནི་
ཐམས་ཅད་དང་། །ཟློས་པ་བདག་ཉིད་ཆེན་པོ་ལ། །མཁས་པས་ཞེ་སྡང་མི་བྱའོ།
།མཁས་པས་གསང་སྔགས་ཆོ་ག་དང་། །གསང་སྔགས་རང་བཟོ་མི་བྱ་ཞིང་། །རང་
བཞིན་ངན་པའི་མི་དག་ལ། །བརྙས་པར་ཡང་ནི་མི་བྱའོ། །བླ་མ་དཀྱིལ་འཁོར་སྟོན་
པ་ནི། །སྤྱོད་པ་ངན་པར་གྱུར་ན་ཡང་། །ངག་གམ་ཡང་ན་ཡིད་ཀྱིས་སུ། །ནམ་ཡང་
སྨད་པར་མི་བྱའོ། །མཁས་པས་རིག་སྔགས་དག་ལ་ནི། །ཁྲོས་ནས་མནན་དང་
བཅིང་བ་དང་། །བཅད་པ་དང་ནི་ཚར་གཅོད་དང་། །དྲག་སྤྱོད་དེ་དང་དེ་མི་བྱ།
།གཞན་གྱིས་རྗེས་སུ་མ་གནང་བར། །གསང་སྔགས་གཟུང་བར་མི་བྱ་སྟེ། །བསྙེན་
བཀུར་མ་བྱས་པ་ལ་ཡང་། །ཆོ་ག་ཤེས་པས་སྔགས་མི་སྦྱིན། །རྒྱུད་ཤེས་མཁས་པས་
གསང་སྔགས་དང་། །ཕྱག་རྒྱ་ཆོ་ག་ཞིབ་མོ་དང་། །རྒྱུད་དང་དཀྱིལ་འཁོར་བཤད་
པ་དག །དཀྱིལ་འཁོར་མ་ཞུགས་ལ་མི་སྦྱིན། །མཚོན་ཆ་འདྲ་བ་ཐམས་ཅད་དང་།
།དེ་བཞིན་སེམས་ཅན་འདྲ་བ་དང་། །ཕྱག་རྒྱ་སྣ་ཚོགས་འདྲ་བ་དག །ཟ་བར་མི་བྱ་
འགོམ་མི་བྱ། །སྒྲུབ་པ་པོ་ནི་བློ་ལྡན་གྱིས། །སྨན་རྣམས་སྨད་པར་མི་བྱ་སྟེ། །མི་
གཙང་བས་ཀྱང་རེག་མི་བྱ། །རྐང་པས་ཀྱང་ནི་མི་འགོམ་མོ། །ཐེག་པ་ཆེན་པོ་པ་
དག་དང་། །ཤེས་རབ་ཅན་གྱིས་བརྩད་མི་བྱ། །བྱང་ཆུབ་སེམས་དཔའ་མཐུ་ཆེན་
དག །ཐོས་ནས་སུན་ཡང་མི་དབྱུང་ངོ༌། །སྔགས་ཀྱི་སྒྲུབ་པ་པོ་དག་དང༌། །ལྷན་
ཅིག་ནམ་ཡང་འགྲན་མི་བྱ། །ཉེས་པ་ཆུང་ངུ་དག་ལ་ནི། །ཁྲོས་ནས་དྲག་ཤུལ་སྤྱད་



318 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
མི་བྱ། །ཟློས་པ་ཆོ་ག་ལ་གནས་པས། །གླུ་གར་རྩེད་མོ་མི་བྱ་སྟེ། །མཛེས་པར་བྱ་
ཕྱིར་ཕྲེང་བ་དང་། །ཁ་དོག་འཆང་བར་མི་བྱའོ། །འགོང་བ་དང་ནི་མཆོང་བ་དང་།
།རྒྱུག་པ་དང་ནི་ཙབ་ཧྲལ་དང་། །ལུས་ལས་བྱུང་བའི་གནས་ངན་ལེན། །ཐམས་
ཅད་ཡོངས་སུ་སྤང་བར་བྱ། །བདེན་པའི་ཆོས་ལ་གནས་པ་ཡིས། །ལོག་པར་གཏུམ་
དང་འགྱུར་དང་རྩུབ། །དབྱེན་གྱི་ཚིག་ཀྱང་སྤང་བ་དང་། །དོན་མེད་གཏམ་མང་མི་
བྱའོ། །མུ་སྟེགས་ཅན་དང་གནས་པ་དང་། །རྩོད་པ་དག་ཀྱང་མི་བྱ་ཞིང༌། །གདོལ་
པ་ལ་སོགས་རིགས་ངན་དང་། །གསང་སྔགས་ཟློས་པ་སྨྲ་མི་བྱ། །བློ་ཅན་བཟླས་
བརྗོད་བྱེད་པ་ན། །སྔགས་གཡོག་གཅིག་པུ་མ་གཏོགས་པར། །གཞན་དང་ལྷན་ཅིག་
དགོས་མེད་པར། །འགའ་དང་ཡང་ནི་སྨྲ་མི་བྱ། །འབྲུ་མར་དག་གིས་ལུས་མི་བསྐུ།
།ཏིལ་ཡང་ཟ་བར་མི་བྱའོ། །ལ་ཕུག་སྒོག་པ་ཚུ་དག་དང་། །བཅའ་སྐྱུར་རྣམ་པ་ཐ་
དད་དང་། །ཅུང་ཕེང་དང་ནི་སྲན་རིལ་དང་།
།ཏིལ་གྱི་ཅུང་ཕེང་ལ་དུ་དང་། །དེ་
བཞིན་མ་ཤའི་སྲན་ཆན་དག །དངོས་གྲུབ་འདོད་པས་རྣམ་པར་སྤང་། །ལོག་འདྲེན་
དག་གི་ཟས་ཀུན་དང་། །གཏོར་མའི་ཁ་ཟས་ཐམས་ཅད་དང་། །ཀྲི་ས་ར་དང་འོ་
ཐུག་ཀྱང་། །གསང་སྔགས་ཟློས་པས་རྣམ་པར་སྤང་། །ཤིང་རྟ་ལ་སོགས་བཞོན་པ་
དང་། །པདྨ་ལ་སོ གས་བ རྫི ་མི་བྱ། །ཁ་ཟས་ལྷ ག་མ་བོར་བ་ལ།
།རྐང་པས་ཀྱང་ནི་རེག་མི་བྱ། །སྒེག་པའི་ཆོ་ག་ཐམས་ཅད་དང་། །ལྷམ་དང་
གདུགས་དག་འཆང་བ་དང་། །ལུས་ཀྱི་བྱི་བྱད་ཐམས་ཅད་དག །གསང་སྔགས་
ཟློས་པས་རྣམ་པར་སྤང་། །རྐང་པས་རྐང་པ་ཉེད་པ་དང་། །ལག་པས་ལག་པ་མཉེ་
མི་བྱ། །བཤང་གཅི་དག་ནི་ཆུར་མི་དོར། །དེ་དང་ཉེ་བར་དོར་མི་བྱ། སྙིམ་པ་ཁོ་
ནར་མི་ཟ་སྟེ། །འཁར་བའི་སྣོད་དུའང་ཟ་མི་བྱ། །ལོ་མའི་རྒྱབ་ཏུའང་མི་ཟ་ཞིང་།
།མཁས་པས་ཆགས་པའི་ཟས་མི་ཟ། །ཁྲི་རྣམས་དང་ནི་ཁྲིའུ་དག་ལ། །སྒྲུབ་པ་བློ་



སྐབས་བཞི་པ། 319
།ཁ་དོག་བསྒྱུར་
ལྡན་མི་གཙང་ལ། །གཞན་དང་ཉལ་བར་མི་བྱ་སྟེ། །གན་རྐྱལ་ཁ་བུབ་ཏུ་ཡང་
མིན། །ཡང་དང་ཡང་དུ་མི་ཟ་སྟེ། །ཧ་ཅང་ཆུང་དང་ཆེར་མི་ཟ། །མི་ཟ་བར་ཡང་
མི་བྱ་ལ། །གང་དག་དོགས་པའང་མི་ཟའོ། །ངོ་མཚར་རྣམས་ལ་དགའ་མི་བྱ།
།ལྟད་མོ་ཀུན་ལ་མི་བལྟ་ཞིང༌། །བུད་མེད་ཀུན་ལ་འཇེལ་ཉག་ལ། །ཞེན་པའི་
སེམས་ཀྱིས་ཆགས་མི་བྱ། །སྔགས་ཟློས་ཆོ་ག་ལ་གནས་པས། །ལུས་དང་ངག་
དང་ཡིད་ཀྱིས་ཀྱང་། །ཟས་དང་དེ་བཞིན་སྤྱོད་པ་ལ། །མ་བསྡམས་པར་ནི་ཡོངས་
མི་བྱ། །སྔགས་ཟློས་ཁྱིམ་པ་མཁས་པ་ཡིས། ར་བའི་གོས་མི་བགོ།
དེ་བཞིན་རྙིང་དང་དྲི་མ་ཅན། །གོས་གཅིག་པར་ནི་ཡེངས་མི་བྱ། །བདག་ལ་སྨད་
པར་མི་བྱ་ཞིང་། །རང་ལ་མི་དགའ་མི་བྱ་སྟེ། སྐྱེ་བར་ཡང་ནི་མ་གྱུར་དང་།
།ནད་ཀྱིས་འགོང་བར་མི་བྱའོ། །བཀའ་ལན་སྩལ་བ་མ་གཏོགས་པར། །བདག་
གིས་གསང་སྔགས་གཏང་མི་བྱ། །གཏི་མུག་བློས་ནི་མི་སྨད་ཅིང་། །སྒྲིམ་པ་ལྷོད་
པར་མི་བྱའོ། །ཡིད་ནི་གཞན་དུ་མ་གྱུར་དང་། །བསམ་པ་མང་པོ་མ་ཡིན་དང་།
།མི་གཙང་ཆགས་པའི་སེམས་མེད་པར། །ཟློས་པ་པོས་ནི་གསང་སྔགས་གདོན།
།གདོན་གྱི་ལས་རྣམས་མི་བྱ་ཞིང་། །སྲུང་དང་སླར་ལྡོག་མི་བྱའོ། །རང་གི་སྔགས་
སམ་གཞན་གྱིས་ཀྱང་། །ཟློས་པས་དུག་གིས་ལས་མི་བྱ། །སྒྲུབ་པ་ལ་དགོས་མ་
གཏོགས་པར། །གསང་སྔགས་གཞན་དུ་སྤྱད་མི་བྱ། །འགྲན་པ་དང་ནི་གསང་ཕྱིར་
དང་། །བདག་གིས་གསང་སྔགས་མི་སྦྱར་རོ། །བློ་ལྡན་གྱིས་ནི་དུས་གསུམ་བཟླས།
།དུས་གསུམ་དུ་ནི་ཁྲུས་བྱས་ཏེ། །ཞེས་དང་། སྒྲུབ་པ་པོས་ནི་ཚེས་བརྒྱད་དམ།
།བཅུ་བཞི་དང་ནི་བཅོ་ལྔ་དང་། །ཆོ་འཕྲུལ་གྱི་ནི་ཟླ་ཕྱེད་ལ། །ཁྱད་པར་དུ་ནི་
མཆོད་པར་བྱ། །བཟླས་བརྗོད་སྦྱིན་སྲེག་མཆོད་པ་དང་། །དེ་བཞིན་སྡོམ་པ་
བཟུང་བ་དང་། །ཁྱད་པར་དུ་ཡང་བསོད་ནམས་ལ། །གུས་ཤིང་མངོན་པར་བརྩོན་



320 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
པར་བྱ། །ཞེས་དང་། འདི་བྱ་འདི་ནི་མི་བྱའོ་ཞེས། །རིག་སྔགས་འདུལ་བས་
སྨོས་པ་དང་། །བསླབ་པའི་སྡོམ་པ་ཉིད་ལ་ཡང་། །ཟློས་པས་རྟག་ཏུ་རྣམ་པར་
བསམ། །རང་གི་བདེ་ལ་ཆགས་པ་དག །ཉིན་མཚན་དུ་ནི་སྤང་བར་བྱ། །འདི་དག་
བྱས་ནས་འདི་བྱའོ་ཞེས། །མི་གཡེལ་བར་ནི་གྱུར་པར་བྱ། །ཉིན་པར་བག་མེད་
བྱས་པ་དག །མཚན་མོ་སོ་སོར་བཤགས་པར་བྱ། །ནུབ་མོ་བྱས་པའང་ནངས་པར་
བཤགས། །ལེགས་པར་བྱས་ལ་མངོན་དགར་བྱ། །བཟླས་བརྗོད་སྦྱིན་སྲེག་གཙང་
སྦྲ་བྱ། །རིག་སྔགས་མཆོག་དང་རང་སྡོམ་དང་། །རིག་སྔགས་འདུལ་བ་དག་ལ་
ཡང་། །སྒྲུབ་པ་པོས་ནི་ནན་ཏན་གནས། །ཞེས་གསུངས་སོ། །རྣམ་སྣང་མངོན་བྱང་
ལས་ཀྱང་། དེ་ནས་གཞན་ཡང་བཅོམ་ལྡན་འདས་ལ་གསང་བའི་བདག་པོ་ཕྱག་ན་རྡོ་
རྗེས་འདི་སྐད་ཅེས་གསོལ་ཏོ།།
བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་
བསླབ་པའི་གཞི་ཐབས་དང་ཤེས་རབ་ཀྱིས་ཡོངས་སུ་ཟིན་པ་གང་དང་ལྡན་ན་བྱང་
ཆུབ་སེམས་དཔའ་སེམས་དཔའ་ཆེན་པོ་རྣམས་ཐེ་ཚོམ་དང་། ཡིད་གཉིས་མཆིས་
ཤིང་འཁོར་བར་འཁོར་བའི་ཚེ་ཉམས་པར་མི་འགྱུར་བ་དག་བཤད་དུ་གསོལ།
དེ་སྐད་ཅེས་གསོལ་པ་དང་། བཅོམ་ལྡན་འདས་རྣམ་པར་སྣང་མཛད་ཀྱིས།
དེ་བཞིན་གཤེགས་པའི་སྤྱན་གྱིས་ཆོས་ཀྱི་དབྱིངས་ལ་གཟིགས་ནས། གསང་
བའི་བདག་པོ་ཕྱག་ན་རྡོ་རྗེ་ལ་འདི་སྐད་ཅེས་བཀའ་སྩལ་ཏོ། །གསང་བའི་བདག་
པོ། བྱང་ཆུབ་སེམས་དཔའི་སྤྱོད་པའི་ཚུལ་ཐབས་མཁས་པ་གང་ལ་གནས་ན།
བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས་རྟོགས་ཤིང་ཁོང་དུ་ཆུད་
པར་འགྱུར་བ་དེ་ཉོན་ཅིག །གསང་བ་པའི་བདག་པོ། དེ་ལ་བྱང་ཆུབ་སེམས་དཔའ་
སྲོག་གཅོད་པ་དང་། མ་བྱིན་པ་ལེན་པ་དང་། འདོད་པ་ལོག་པར་གཡེམ་པ་ལས་



སྐབས་བཞི་པ། 321
སླར་ལྡོག་པར་བྱའོ། །རྫུན་དུ་སྨྲ་བ་དང་། ངག་རྩུབ་མོ་དང་། ཕྲ་མ་ཟེར་བ་དང་།
ཚིག་ཀྱལ་པ་སྨྲ་བ་ལས་སླར་ལྡོག་པར་བྱའོ། །བརྣབ་སེམས་དང་། གནོད་སེམས་
དང་། ལོག་པར་ལྟ་བ་ལས་སླར་ལྡོག་པར་བྱའོ།།
གསང་བའི་བདག་པོ་གང་ལ་བསླབས་ན། སངས
ངས་རྒྱས་བཅོམ་ལྡན་འདས་རྣམས་
དང་། བྱང་ཆུབ་སེམས་དཔའ་རྣམས་དང་སྤྱོད་པ་མཚུངས་པར་བསླབ་པར་འགྱུར་
བ་བྱང་ཆུབ་སེམས་དཔའི་བསླབ་པ་ནི་འདི་དག་ཡིན་ནོ། །དེ་ནས་ཡང་བཅོམ་ལྡན་
འདས་ལ་གསང་བའི་བདག་པོ་ཕྱག་ན་རྡོ་རྗེས་འདི་སྐད་ཅེས་གསོལ་ཏོ། །བཅོམ་ལྡན་
འདས་ཀྱིས་ཉན་ཐོས་ཀྱི་ཐེག་པ་ལ་ཡང་དགེ་བ་བཅུའི་ལས་ཀྱི་ལམ་འདི་རྣམས་བཤད།
བཅོམ་ལྡན་འདས་འཇིག་རྟེན་པ་མུ་སྟེགས་བྱེད་རྣམས་ཀྱང་དགེ་བ་བཅུའི་ལས་ཀྱི་ལམ་
ཡང་དག་པར་བླངས་ཏེ་གནས་པ་ལགས་ན། བཅོམ་ལྡན་འདས་འདི་ལ་ཁྱད་པར་ནི་
ཅི་ཞིག་མཆིས། ཐ་དད་དུ་བགྱི་བ་ནི་ཅི་ཞིག་མཆིས། དེ་སྐད་ཅེས་གསོལ་པ་དང༌།
བཅོམ་ལྡན་འདས་ཀྱིས་གསང་བའི་བདག་པོ་ཕྱག་ན་རྡོ་རྗེ་ལ་འདི་སྐད་ཅེས་བཀའ་
སྩལ་ཏོ། །གསང་བའི་བདག་པོ་ལེགས་སོ་ལེགས་སོ། །གསང་བའི་བདག་པོ་ཁྱོད་
ཀྱིས་གང་དེ་བཞིན་གཤེགས་པ་ལ་དོན་འདི་ཞུས་པ་ནི། གསང་བའི་བདག་པོ་ཡང་
ཁྱོད་ལེགས་སོ།།
གསང་བའི་བདག་པོ་དེའི་ཕྱིར་རབ་ཏུ་རྣམ་པར་དབྱེ་བའི་ཚུལ་དང༌། ཚུལ་
གཅིག་ཏུ་བསྟན་པའི་ཆོས་ཀྱི་རྣམ་གྲངས་བསྟན་གྱིས་ཉོན་ཅིག །གསང་བའི་བདག་པོ།
དེ་ལ་ངས་གང་ཉན་ཐོས་རྣམས་ལ་བསླབ་པ་བསྟན་པ་གང་ཡིན་པ་དེ་ནི། ཐབས་དང་
ཤེས་རབ་ཏུ་མི་ལྡན་པ་བཀའ་བསྒྲུབ་པར་བྱེད་པ་ཕྱོགས་གཅིག་ཏུ་ཤེས་པ་རྟོགས་པ་
སྟེ། དེ་བས་དེ་དག་དང་དགེ་བ་བཅུའི་ལས་ཀྱི་ལམ་དེ་དག་མཚུངས་པར་འགྱུར་རོ།
།འཇིག་རྟེན་རྣམས་ནི་བདག་གི་དངོས་པོ་ལ་མངོན་པར་ཞེན་པ་དང་། གཞན་གྱི་རྐྱེན



322 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
གྱིས་འཇུག་གོ། ཐེག་པ་ཆེན་པོར་འགྲོ་བའི་བྱང་ཆུབ་སེམས་དཔའ་རྣམས་ནི་ཆོས་
ཐམས་ཅད་ཀྱི་མཉམ་པ་ཉིད་ལ་འཇུག་པའི་ཕྱིར་བརྩོན་པར་བྱའོ། །ཞེས་གསུངས་
ཤིང་། གཞན་ཡང་རྒྱུད་དེ་ལས་མི་དགེ་བཅུ་སྤོང་ཚུལ་རྒྱས་པར་གསུངས་ཤིང་།
ཡང་དེ་ཉིད་ལས། ལྟུང་བའི་རྩ་བ་བཞི་ནི་སྲོག་གི་ཕྱིར་ཡོངས་སུ་ཉམས་པར་མི་བྱའོ།
།བཞི་གང་ཞེ་ན་འདི་ལྟ་སྟེ། དམ་པའི་ཆོས་སྤོང་བ་དང་། བྱང་ཆུབ་ཀྱི་སེམས་གཏོང་
བ་དང་། སེར་སྣ་བྱེད་པ་དང་། སེམས་ཅན་ལ་གནོད་པ་བྱེད་པའོ།།
དེ་ཅིའི་ཕྱིར་ཞེ་ན། འདི་དག་ནི་ཐབས་དང་ཤེས་རབ་ཏུ་མི་ལྡན་པ་རང་བཞིན་
གྱིས་ཉོནམོངས་པ་ཅན་ཏེ། སླར་གསོར་མི་རུང་བའོ། །ཞེས་དང་། གསང་བའི་
བདག་པོ། གསང་བའི་སྙིང་པོའི་དཀྱིལ་འཁོར་དང་། ཕྱག་རྒྱུའི་དམ་ཚིག་འདི་
ལ་འཇུག་པར་འདོད་པའི་བྱང་ཆུབ་སེམས་དཔས་ཆོས་ལྔ་རིང་དུ་སྤང་བར་བྱའོ།
།ལྔ་གང་ཞེ་ན། སེར་སྣ་དང་། སེམས་ཅན་ལ་གནོད་པ་དང་། ཐེ་ཚོམ་དང་།
ལེ་ལོ་དང་། གསང་སྔགས་ལ་མ་གུས་པ་སྟེ་གསང་བའི་བདག་པོ་ཆོས་འདི་ལྔ་ནི།
བྱང་ཆུབ་སེམས་དཔའ་ཚེ་འདི་ཉིད་ལ་འཇིག་རྟེན་ལས་འདས་པའི་ལམ་ལ་འཇུག་
པར་འདོད་པ་རྣམས་ཀྱིས་རྒྱང་རིང་དུ་སྤང་བར་བྱའོ། །གསང་བ་པའི་བདག་པོ།
ཆོས་འདི་རྣམས་ལ་གནས་པའི་བྱང་ཆུབ་སེམས་དཔའ་དེ་ལ། བྱང་ཆུབ་ཀྱི་སྤྱོད་
པ་ཅུང་ཟད་ཀྱང་ཡོངས་སུ་རྫོགས་པར་ང་མི་སྨྲའོ། །གསང་བ་པའི་བདག་པོ།
དེ་ཅིའི་ཕྱིར་ཞེ་ན། ཆོས་འདི་རྣམས་ནི་བྱང་ཆུབ་སེམས་དཔའ་རྣམས་ཀྱི་བྱང་ཆུབ་
ཀྱི་བར་དུ་གཅོད་པ་ཆེན་པོའོ། །ཞེས་གསུངས་སོ། །ལག་ན་རྡོ་རྗེ་དབང་བསྐུར་བའི་
རྒྱུད་ལས་ཀྱང་། དཔེར་ན་དཔལ་ལྡན་རྡོ་རྗེ་འཆང་། །གསང་བ་ཐམས་ཅད་མཐུན་
པར་འཛིན། །དེ་བཞིན་དུ་ནི་སློབ་དཔོན་ཡང་། །འདིར་ནི་སྔགས་ཀྱི་གསང་བ་འཛིན།
།དཀོན་མཆོག་གསུམ་གྱི་བསྔགས་པ་རྣམས། །དེ་ནི་རྟག་ཏུ་བརྗོད་པར་བྱེད།



སྐབས་བཞི་པ། 323
།བྱང་ཆུབ་སེམས་དཔའ་ཐམས་ཅད་ཀྱིས། །བསྔགས་པ་ཆེན་པོར་བརྗོད་པར་བྱེད།
།དཔེར་ན་སངས་རྒྱས་མིག་འདྲ་སྟེ། །ཡང་དག་ལམ་དེ་སྟོན་མཛད་པ། །དེ་བཞིན་
སྔགས་པ་འཇིགས་མེད་ཀྱང་། །ཐེག་ཆེན་གནས་ནི་སྟོན་པ་ཡིན། །བདག་ལྟར་བདེ་
བ་དེ་བཞིན་ཏེ། །སློབ་དཔོན་ཇི་བཞིན་རྒྱལ་དེ་བཞིན། །སློབ་དཔོན་གྱི་ནི་ཡོན་ཏན་
བཟུང་། །སྐྱོན་རྣམས་ནམ་ཡང་བཟུང་མི་བྱ། །ཡོན་ཏན་འཛིན་ན་གྲུབ་པར་འགྱུར།
།སྐྱོན་རྣམས་བཟུང་ན་དངོས་གྲུབ་ཉམས། །སློབ་དཔོན་ལ་ནི་སྨད་བྱས་ན། །འཇིག་
རྟེན་དག་ན་ཚེ་ཐུང་ཞིང་། །དེ་བཞིན་ངན་སོང་འགྲོ་བར་
ར་འགྱུར། །ཉ་པ་ལ་སོགས་
རིགས་སུ་སྐྱེ། །འདི་ནི་ཉེས་ཀུན་འབྱུང་གནས་ཏེ། །མཁས་པས་བླ་མར་སྐུར་མི་བཏབ།
།ཆོས་འདོད་རྣམས་ཀྱིས་སློབ་དཔོན་ལ། །རྟག་ཏུ་རྒྱུན་དུ་མཉེས་པར་བྱ། །ཞེས་དང་།
འཇམ་དཔལ་མ་འོངས་པའི་དུས་ན་སེམས་ཅན་སྡིག་ཅན་གང་ཚུལ་འདི་ལ་ཡིད་མི་
ཆེས་པ་དག་ཡོད་དོ།།
འཇམ་དཔལ་ཐེ་ཚོམ་མང་བ་དང༌། རྣམ་པར་རྟོག་པ་སྣ་ཚོགས་ཀྱི་རང་
བཞིན་ཅན་དང་། མི་དགེ་བའི་བཤེས་གཉེན་གྱིས་ཡོངས་སུ་ཟིན་པ་དང་། ཕ་མ་
ལ་མ་གུས་པ་དང་། སློབ་དཔོན་དང་བླ་མ་ལ་སྨོད་པ་དང་། བླ་མའི་སྐྱོན་འབྲུ་བའི་
སེམས་ཅན་དེ་དག་ལ་ནི། ཡེ་ཤེས་ཆེན་པོར་དབང་བསྐུར་བའི་གཟུངས་སྔགས་ཀྱི་
དཀྱིལ་འཁོར་འདི་ལག་ཏུ་འཆང་དུ་མི་གཞུག་གོ །རྣ་ལམ་དུ་ཡང་གྲག་པར་མི་བྱའོ།
།འཇམ་དཔལ་དེ་དག་གི་མདུན་དུ་ནི་གཏམ་ཡང་མི་བྱའོ། །གླེགས་བམ་བྲིས་པ་ཡང་
དེ་དག་གི་མདུན་དུ་དབྱེ་བར་ཡང་མི་བྱ་སྟེ། སེམས་ཅན་སྡིག་ཅན་དེ་དག་གི་སྤོང་བ་
ཅུང་ཟད་བྱས་པས་ཀྱང་ངན་སོང་སེམས་ཅན་དམྱལ་བར་འགྲོ་བར་འགྱུར་དུ་འོང་ངོ་།
།འདི་ནི་སངས་རྒྱས་ཀྱིས་གསུངས་པ་མ་ཡིན་ནོ་ཞེས་ཀྱང་ཟེར་རོ། །དེ་དག་གི་སྤོང་བ་
ཅུང་ཟད་བྱས་པས་ཀྱང་ངན་སོང་སེམས་ཅན་དམྱལ་བར་འགྲོ་བར་འགྱུར་དུ་འོང་ངོ་།



324 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
།དེ་དག་གིས་ནི་བདག་ཀྱང་ཕུང་ལ་གཞན་ཡང་ཕུང་བར་བྱེད་དོ། །དེ་ལྟར་བྱེད་
པའི་སེམས་ཅན་དེ་དག་ལ་ནི་གསང་སྔགས་ཀྱི་དངོས་གྲུབ་མེད་དོ། །ཞེས་ཁོ་བོས་
སྨྲས་སོ།།
སངས་རྒྱས་དང་བྱང་ཆུབ་སེམས་དཔའ་རྣམས་ཀྱང་རྟག་ཏུ་རྒྱབ་ཀྱིས་ཕྱོགས་
པར་འགྱུར་ཏེ། དེ་དག་རྒྱབ་ཀྱིས་ཕྱོགས་པར་གྱུར་ན། ངེས་པར་འབྱིན་པ་དང་།
གསང་སྔགས་ཀྱི་དངོས་གྲུབ་གཏན་མེད་དོ། །ཞེས་དང་། བྱང་ཆུབ་ཀྱི་སེམས་
བསྒོམ་པ་འགྲུབ་པ་ལ་དཀྱིལ་འཁོར་བསྟན་ནམ། ཕྱག་རྒྱ་བསྟན་པར་བྱའི།
དེ་མ་ཡིན་པ་ལ་གླེགས་བམ་ཡང་བསྟན་པར་མི་བྱའོ། །འཇམ་དཔལ་གལ་ཏེ་བྱང་
ཆུབ་སེམས་དཔའི་སྤྱོད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔས་
དམ་ཚིག་མི་ཤེས་པའི་སེམས་ཅན་ལ་དཀྱིལ་འཁོར་བསྟན་ནམ། ཕྱག་རྒྱ་བསྟན་
ན་དེས་སངས་
ངས་རྒྱས་དང་བྱང་ཆུབ་སེམས་དཔའ་རྣམས་བསླུས་པར་འགྱུར་རོ།
།མཚམས་མེད་པ་ལྔ་བྱས་པར་འགྱུར་རོ།།
འཇམ་དཔལ་བྱང་ཆུབ་སེམས་དཔས་མཚམས་མེད་པ་ལྔ་བྱས་པ་ནི་བླའི།
།དམ་ཚིག་མི་ཤེས་པ་དང་། ལུས་ཡོངས་སུ་མ་སྦྱངས་པ་དང་། བྱང་ཆུབ་ཀྱི་སེམས་
བསྒོམ་པ་མ་གྲུབ་པ་ལ་སྟོན་པ་ནི་དེ་ལྟ་མ་ཡིན་ཏེ། འཇམ་དཔལ་སེམས་ཅན་དེ་
དག་གི་མདུན་དུ་ནི་ནམ་ཡང་ཚིག་ཏུ་བརྗོད་པར་མི་བྱའོ། །དེ་ཅིའི་ཕྱིར་ཞེ་ན།
སེམས་ཅན་སྡིག་ཅན་དེ་དག་ནི་སངས་རྒྱས་དང་བྱང་ཆུབ་སེམས་དཔའ་རྣམས་
ལ་དྲིན་མི་བཟོ་བ་དང་མ་དད་པ་ཡིན་པའི་ཕྱིར་རོ། །ཞེས་གསུངས་སོ། །འཇམ་
དཔལ་རྩ་རྒྱུད་ལས། ཆོས་བརྒྱད་དང་ལྡན་ན་རིག་པ་དང་སྔགས་ཀྱི་སྤྱོད་པའི་
དོན་གྲུབ་ཅིང་ལམ་དུ་འགྲོ་བར་འགྱུར་ཏེ། བརྒྱད་པོ་གང་ཞེ་ན། མཐོང་བ་དང་།
མཐོང་བའི་འབྲས་བུ་དག་ལ་བལྟ་བ་དང༌། སེམས་པར་འདོད་པ་ཉིད་དང་།



སྐབས་བཞི་པ། 325
བྱང་ཆུབ་སེམས་དཔའི་འབྲས་བུ་དང་བཅས་པའི་རྫུ་འཕྲུལ་དང་། རྣམ་པར་འཕྲུལ་
པ་ཉིད་ལ་ཐེ་ཚོམ་མེད་ཅིང་དང་བ་ཉིད་དང༌། ཕྱིན་ཅི་མ་ལོག་པའི་སྔགས་བཟུང་
བ་དང་། བླ་མ་ལ་གུས་པ་ཉིད་དང་། སངས་རྒྱས་དང་བྱང་ཆུབ་སེམས་དཔའ་
ཉིད་ཀྱི་སྔགས་དང་། རྒྱུད་པ་དང་། སྤྱོད་པ་བསྟན་པ་མི་བསླུ་བ་བཟུང་ཞིང་།
བདོག་པ་ཐམས་ཅད་ཡོངས་སུ་གཏོང་བ་ཉིད་དང༌། སངས་རྒྱས་ཀྱི་ཞིང་གནས་
དང་གནས་མ་ཡིན་པ་རྨི་ལམ་ན་མཐོང་བ་རབ་ཏུ་སྟོན་པ་ལ་མཁས་པ་ཉིད་དང༌།
སེར་སྣ་དང་། གཉིད་དང་། རྨུགས་པ་མཐའ་དག་དང་བྲལ་བར་བྱེད་ཅིང་། རྟག་ཏུ་
བརྩོན་འགྲུས་རྩོམ་ལ་སངས་རྒྱས་དང་བྱང་ཆུབ་སེམས་དཔའ་ལ་བདག་ཉིད་དབུལ་
བར་བྱེད་པ་ཉིད་དང་། མདོར་བསྡུ་ན་དགེ་བའི་རྩ་བས་ཆོག་མི་ཤེས་ཤིང་གོ་ཆ་
ཆེན་པོ་བགོས་པ་དང་། བགེགས་ཐམས་ཅད་རབ་ཏུ་བསལ་བར་འདོད་པ་ཉིད་དང་།
བྱང་ཆུབ་ཀྱི་སྙིང་པོའི་གནས་སུ་འགྲོ་འདོད་པ་དང་། ལོངས་སྤྱོད་ཆེན་པོ་དང་།
དབང་ཆེ་བར་གྲགས་པར་བདག་ཉིད་འདོད་པ་དང་། དབང་ཆེ་བར་གྲགས་པའི་
གང་ཟག་ལ་བསྙེན་པ་དང་། དགེ་བའི་བཤེས་གཉེན་དང་མི་འབྲལ་བར་བྱ་བ་དང་།
བྱང་ཆུབ་སེམས་དཔའ་འཇམ་དཔལ་གཞོན་ནུར་གྱུར་པ་ལ་ཉེ་བར་གནས་པ་ཉིད་དེ།
ཆོས་བརྒྱད་པོ་འདི་དག་དང་ལྡན་ན། སྔགས་སྤྱོད་པའི་དོན་གྲུབ་པའི་ཡང་དག་པའི་
ལམ་དུ་འགྱུར་རོ།།
གྲོགས་པོ་དག་མདོར་ན་བྱང་ཆུབ་ཀྱི་སེམས་དང་མི་འབྲལ་བ་དང་། དཀོན་
མཆོག་གསུམ་ལ་དད་པ་དང་། མཆོག་ཏུ་སྡུག་བསྔལ་ཞིང་ཚུལ་ཁྲིམས་ཉམས་
པ་ལ་ཡང་མི་སྐྱོ་བའི་ཡིད་ཀྱིས་རྟག་ཏུ་མངོན་པར་བརྩོན་པ་ལ་ངའི་སྔགས་ཀྱི་ལེའུ་
རབ་འབྱམས་མཐའ་ཡས་ཤིང་རྨད་དུ་བྱུང་བ། བྱང་ཆུབ་སེམས་དཔའི་སྤྱོད་པའི་རྒྱུ་
མཐུན་པའི་ཡིད་ལས་བྱུང་བ་འགྲུབ་པར་འགྱུར་ཏེ། དེ་ལས་གཞན་དུ་ཤེས་པར་བྱ་བ་



326 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ར་ལས་
མ་ཡིན་ནོ། །རྣམ་པར་རྟོག་པ་མེད་པའི་ཡིད་དུ་བྱས་ནས་ཉམས་སད་པའི་ཕྱིར་ཡང་
བསྒྲུབ་པར་བྱ་བ་ཡིན་ནོ། །ཞེས་དང་།ས་
སྔགས་རིམ་སྔགས་ནི་ཟློས་པ་དང་། །སེམས་ནི་ཆོ་ག་ལ་མཁས་དང་། །སྔགས་
པས་དེ་ཚེ་དེ་ཡུལ་དུ། །དེ་ཚེ་གཙང་བའི་ཁ་ཟས་ཟ། །ཟོས་ནས་ཡིད་ནི་དགའ་བ་དང་།
།རྟག་ཏུ་དབང་པོ་རྒྱས་པ་དང་། ལྷུང་བཟེད་ལྷག་མ་བླངས་ནས་ནི། །ཆུ་བོ་གཙང་
བ་རེག་ཏུ་འགྲོ། དབེན་པར་ཡོངས་སུ་བོར་ནས་ནི། །སྡོམ་ཅན་གྱིས་སྦྱིན་དུད་འགྲོ་
ལ། །དུད་འགྲོ་ལ་ནི་བྱིན་ནས་ཀྱང་། འབད་པས་སྣོད་ནི་བཀྲུ་བར་བྱ། །ཞེས་དང་།
པདྨའི་ལོ་མར་ཟ་མི་བྱ། །ཨུད་པལ་སྣོད་ལ་ཟབ་མིན། །མེ་ཏོག་དྲི་མཆོག་ལ་མིན་ཏེ།
།སྔགས་པས་དེ་ལ་ཟ་མི་བྱ། །གང་ཡང་ལོ་མ་ཀུ་མུ་ད། །བླག་ཤ་ཨུ་དུམ་བར་
བྱུང་། །པ་ཊ་ཤིང་གི་ལོ་མའང་མིན། །ཚེར་མ་ཤིང་དང་རི་ཁྲོད་འབྱུང་། །ཨ་མའི་
ལོ་མ་དག་ལའང་མིན། །དེ་བཞིན་པ་ཏཱ་ལ་ལས་བྱུང་། །ས་ལ་ཤྲཱི་ཤའི་ལོ་མ་དང་།
།བྱང་ཆུབ་ཤིང་ལས་ཡང་དག་བྱུང་། །གང་དུ་བཅོམ་ལྡན་སངས་རྒྱས་ནི། །ཤཱཀྱ་སེང་
གེ་བཞུགས་པ་ཡི། །ཤིང་དེ་འབད་པས་སྤང་བྱ་སྟེ། སོ་ཤིང་དུའང་བཅའ་མི་བྱ། །ཀླུ་
ཤིང་གི་ནི་གེ་སར་དང་། །ལོ་མ་དག་ཀྱང་མི་བཏུ་ཞིང་། །གང་དུ་ནམ་ཡང་ཟ་མི་བྱ།
།མཁས་པས་དེ་ཀུན་རྣམ་པར་སྤོངས། །ཐུབ་པའི་ལོ་མའི་སྤྱིལ་བུ་ལ། །རྨོངས་པས་
ནམ་ཡང་འགོམ་མི་བྱ། །སྔགས་པ་དམ་ཚིག་ཉམས་གྱུར་བས། །ལོ་མ་དེ་དག་ལ་མི་ཟ།
།ཞེས་དང་། ས་དང་ཟངས་མར་བསྟན་པ་ནི། །དེ་བཞིན་དངུལ་དང་གསེར་ལས་བྱུང་།
།ཤེལ་དང་རྡོ་རྗེའི་རང་བཞིན་ལས། །རྟག་ཏུ་བཟའ་བ་བླང་བར་བྱ། །ལོ་མའི་རྒྱབ་ཏུ་
མི་ཟ་སྟེ། །ལག་པའི་མཐིལ་དུའང་དེ་བཞིན་ནོ། །སྟོབས་བཅུ་ལྡན་དང་དེ་ཡི་སྲས།
།གང་ཡང་རང་རྒྱལ་བསེ་རུ་དང་། །ཉན་ཐོས་གང་ཟག་དག་ལ་ནི། །ཕུལ་བའི་ལོ་
མ་གང་ཡིན་པ། །དེ་དག་ཟློས་པས་སྤང་བྱ་སྟེ། །རྐང་པས་ཀྱང་ནི་མི་འགོམ་མོ།



སྐབས་བཞི་པ། 327
།ཟས་སྣོད་རྣམ་པ་སྣ་ཚོགས་དང་། །དེ་བཞིན་བཏུང་དང་བཟའ་བ་རྣམས། །ཐམས་
ཅད་དེ་ལྟར་ཕུལ་བ་ནི། །སྔགས་པས་འབད་པས་བླང་མི་བྱ། །རྒྱལ་དང་རྒྱལ་བའི་སྲས་
རྣམས་དང་། །དེ་བཞིན་ཉན་ཐོས་གང་ཟག་དང་། །དཀོན་མཆོག་གསུམ་ལ་ཕུལ་བ་
ཡང་། །ཟོས་པས་དེ་དག་རྟག་ཏུ་སྤངས། །ཞེས་དང་། གཙང་ཞིང་ཤེས་རབ་ཚུལ་
ཁྲིམས་ལྡན། །སྙིང་རྗེ་སྙིང་རྗེའི་ལས་ཅན་དང་། །གཙང་སྦྲའི་ཕྱོགས་ལ་དགའ་བ་ཉིད།
།སྔགས་རྣམས་ཀུན་ཏུ་འགྲུབ་པར་འགྱུར། །སེམས་ཅན་གཞན་ལ་སྦྱིན་པའི་ཟ
།ཟློས་པས་དེ་ནི་ཟ་མི་བྱ། །གཞན་གྱིས་རབ་ཏུ་མ་བསྟན་པའི། །བཟའ་གཞན་ཟ་
བར་མི་བྱའོ། །ཅུང་ཟང་ཙམ་གྱིས་ཁ་ཟས་ཀྱང་། །རང་ལ་སྦྱིན་པ་བླང་བར་བྱ།
།སྔགས་ཤེས་དེ་ལྟར་འཇུག་གང་ཡིན། །དེ་ལ་གྲུབ་པ་་ལག་ན་གནས། །ཟློས་པ་འདི་
ཡི་ཆོ་ག་ཡིས། །སྡོམ་ཅན་བཟའ་བ་བླང་བར་བྱ། །ཐུབ་པ་རྣམས་ཀྱིས་བསྔགས་པ་ཡི།
།སྔགས་རྣམས་མ་ལུས་བསྒྲུབ་པར་བྱ། །ཞེས་གསུངས་སོ།།
དེ་ལྟར་རྒྱུད་ལས་དངོས་སུ་གསུངས་པའི་དམ་ཚིག་དེ་དག་ནི་ཤིན་ཏུ་གལ་
ཆེ་བ་ཤ་སྟག་སྟེ། དེ་ཡང་སྔགས་ཀྱི་ཉམས་ལེན་བྱེད་པའི་ཚེ་ལམ་ཐུན་མོང་བའི་
སྐོར་རྣམས་དོར་དུ་མི་རུང་བ་དང་། ལྷག་པར་སོ་ཐར་གྱི་བཅས་མཚམས་ཡལ་
བར་འདོར་བ་རྣམ་པ་ཀུན་ཏུ་མི་རུང་བར་འདུལ་བའི་བཅས་མཚམས་དག་པ་དང་།
བྱང་སེམས་ཀྱི་སྤྱོད་པ་ལ་སློབ་པ་གཞིར་བཟུང་ནས་སྔགས་ཀྱི་ཉམས་ལེན་བྱ་དགོས་
ཚུལ་དང་། སྐབས་འདིར་གཙང་སྦྲ་ཤིན་ཏུ་གལ་ཆེ་བས་སྤྱོད་ལམ་ཀུན་ཏུ་གཙང་སྦྲ་
དགོས་ཚུལ་དང་། དེའི་ནང་ནས་ཀྱང་ཟ་བཏུང་གི་ཚེ་གཙང་སྦྲ་ཤིན་ཏུ་གལ་ཆེ་བས།
གནས་གང་དུ་ཟ་བ་དང་། གང་དུ་མི་རུང་བའི་ཁྱད་པར། སྣོད་གང་དུ་ཟ་བ་དང་།
གང་དུ་མི་རུང་བའི་ཁྱད་པར། ཟས་གང་ཟ་བ་དང་། གང་ཟ་མི་རུང་བའི་ཁྱད་པར།
སྦྱིན་བདག་ཇི་ལྟ་བུ་ལ་སློང་རུང་བ་དང་མི་རུང་བའི་ཁྱད་པར་རྣམས་ཞིབ་ཏུ་ཤེས་པར་



328 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
བྱས་ནས་ཇི་ལྟར་གསུངས་པ་ལྟར་བྱེད་པ་ཤིན་ཏུ་གལ་ཆེ་སྟེ། སྔོན་དུས་ལོ་ཆེན་རིན་
ཆེན་བཟང་པོའི་སློབ་མ་ཞིག་ལ་རྗེ་བཙུན་འཇམ་དབྱངས་ཀྱི་སྒྲུབ་ཐབས་གནང་ནས་
སྒོམ་དུ་བཅུག་པའི་ཚེ། དེས་ཀྱང་རྩེ་གཅིག་ཏུ་བསྒྲུབས་ཏེ་དུས་ཡུན་རིང་སོང་ཡང་
གྲུབ་པའི་མཚན་མ་གང་ཡང་མ་བྱུང་བ་ན། ལོ་ཆེན་གྱི་ཞལ་ནས་ངས་ནི་ཁྱོད་ལ་
དགའ་བཞིན་དུ་བྱིན་པ་ཡིན། ཆོ་གའི་ཡན་ལག་འདྲ་ཉམས་པ་མིན་ནམ་གསུངས་པ་ན།
ཁོང་གིས་ཆོ་གའི་ཡན་ལག་གཞན་རྣམས་ཚང་སྟེ། ཁྲུས་བྱེད་པ་མ་བྱུང་ཞུས་པ་ན།
ལོ་ཆེན་གྱི་ཞལ་ནས་དེས་ལན་པ་ཡིན་པས་ད་ཁྲུས་གྱིས་ལ་སྒྲུབས་ཤིག་ཅེས་གསུང་།
ཁོང་གིས་ཀྱང་དེ་བཞིན་བྱས་པས་མྱུར་དུ་གྲུབ་པའི་གཏམ་རྒྱུད་ལྟ་བུ་ཡིན་པས་རྒྱལ་
བས་གསུངས་པའི་དམ་ཚིག་རྣམས་བསྲུང་བ་ཤིན་ཏུ་གལ་ཆེའོ། །དེ་ལྟར་བྱ་སྤྱོད
ཀྱི་རྒྱུད་རྣམས་སུ་གསུངས་པའི་དམ་ཚིག་རྣམས་ཤེས་པར་བྱས་ནས་བསྲུང་བ་ངེས་
པར་དགོས་ལ། དངོས་གྲུབ་ཀྱི་རྩ་བ་བླ་མའི་དམ་ཚིག་གི་སྐོར་རྣམས་ནི་བླ་མ་ལྔ་
བཅུ་པ་ལས་ཇི་ལྟར་འབྱུང་བ་ལྟར་བསྲུང་དགོས་ཤིང་། རྩ་ལྟུང་བཅུ་བཞིའི་སྐོར
རྣམས་བླ་མེད་དང་། རྣལ་འབྱོར་རྒྱུད་གཉིས་ལས་འབྱུང་བ་མ་གཏོགས་བྱ་སྤྱོད་ཀྱི་
རྒྱུད་རྣམས་ནས་དེ་ལྟར་བཤད་པ་མེད་ལ། དེའི་རྒྱུ་མཚན་ཡང་རྩ་ལྟུང་བཅུ་བཞི་ནི་
རིགས་ལྔའི་སྡོམ་གཟུང་གི་སྒོ་ནས་སྔགས་སྡོམ་བཟུང་བ་རྣམས་ཀྱི་རྩ་ལྟུང་ཡིན་ལ།
དེ་འདྲ་བའི་སྡོམ་གཟུང་བྱེད་ཚུལ་ནི་བྱ་སྤྱོད་གཉིས་ལ་མེད་པས་སོ།།
འོན་ཀྱང་རྩ་ལྟུང་བཅུ་བཞིའི་ནང་ནས་ཡོ་ག་དང༌། བླ་མེད་གཉིས་ཀྱི་
ཐུན་མོང་མ་ཡིན་པའི་བཅས་པ་ཁ་ཤས་མ་གཏོགས་བྱ་སྤྱོད་ཀྱི་དཀྱིལ་འཁོར་དུ་
དབང་ཐོབ་པ་རྣམས་ཀྱིས་ཀྱང་ལྟུང་བ་དེ་དག་གིས་མ་གོས་པར་བྱ་དགོས་ཏེ །
བླ་མ་སྨོད་པ་ནི་རྣམ་པ་ཀུན་ཏུ་མི་རུང་བར་ངེས་ཤིང་། རྡོ་རྗེའི་སྤུན་ལ་ཁྲོས་ནས་
ཉེས་པ་བརྗོད་པ་ཡང་མི་རུང་བར་བྱ་སྤྱོད་ཀྱི་རྒྱུད་ནས་གསུངས་ཏེ། དཀྱིལ་འཁོར་
，



སྐབས་བཞི་པ། 329
དུ་འཇུག་པའི་ཚེ་རྡོ་རྗེ་སྤུན་ནང་ཤིན་ཏུ་མཐུན་པ་གལ་ཆེ་བར་གསུངས་ཤིང་།
སྒྲུབ་པ་བྱེད་པའི་ཚེ་ཡང་གྲོགས་བློ་མཐུན་པ་ཤིན་ཏུ་གལ་ཆེ་བར་གསང་བ་སྤྱི་རྒྱུད།
དཔུང་བཟང་གིས་ཞུས་པའི་རྒྱུད། ལེགས་གྲུབ་ཀྱི་རྒྱུད་སོགས་བྱ་སྤྱོད་ཀྱི་རྒྱུད་
རྣམས་ནས་ནན་ཏན་ཆེ་བར་གསུངས་སོ། །རྒྱལ་བའི་བཀའ་ལས་འདའ་བ་དང་།
སེམས་ཅན་ལ་བྱམས་པ་སྤོང་བ་དང་། སྨོན་སེམས་འདོར་བ་རྣམས་ནི་ཐེག་
ཆེན་པ་མཐའ་དག་གིས་བྱར་མི་རུང་བར་ངེས་ཤིང༌། ལྷག་པར་སྨོན་སེམས་
དོར་ན་བྱང་སེམས་ཀྱི་རྩ་ལྟུ ང་དུ་འགྱུར་བ་གོང་དུ་བཤད་ཟིན་པ་ལྟར་རོ།
།སྔགས་ཀྱི་གྲུབ་མཐའི་ཕྱོགས་བཟུང་ནས་ཕར་ཕྱིན་ཐེག་པ་ལ་སྨོད་པ་དང་།
སྔགས་ཀྱི་གསང་བ་སྣོད་མིན་ལ་བཤད་མི་རུང་བ་ཡང་གོང་དུ་བརྗོད་ཟིན་པ་ལྟར་
རོ། །རང་ལུས་ལྷ་སྐུར་བསྒོམ་དུ་མི་རུང་ཞེས་སྨྲས་ན་ཡང་ཉེས་པར་འགྱུར་ཏེ།
གསང་སྔགས་རྒྱུད་སྡེ་བཞི་ག་ལྷའི་རྣལ་འབྱོར་ལ་བརྟེན་ནས་ལམ་བགྲོད་དགོས་
ར་གོང་དུ་བཤད་ཟིན་ཅིང་འོག་ཏུ་ཡང་འཆད་པར་འགྱུར་རོ།།
རང་བཞིན་རྣམ་དག་གི་ཆོས་ལ་ཐེ་ཚོམ་ཟ་བ་དང་ཡིད་མ་ཆེས་པར་སྤོང་བ་ནི་
རྣམ་པ་ཀུན་ཏུ་མི་རུང་སྟེ། རྒྱུད་སྡེ་བཞི་ག་ལྟ་བ་ལ་ཁྱད་མེད་པ་གོང་དུ་བཤད་ཟིན
པ་ལྟར་ཡིན་པས་ཆོས་ཐམས་ཅད་རང་བཞིན་གྱིས་སྟོང་པར་ངེས་པའི་ལྟ་བ་ལམ་
གྱི་སྲོག་ཏུ་བྱེད་དགོས་པར་འདྲ་བའི་ཕྱིར་རོ། །ཁྱད་པར་དུ་བྱ་སྤྱོད་ཀྱི་རྒྱུད་རྣམས་
སུ་ནི་ཞི་ལྷག་སྒོམ་ཚུལ་ཕར་ཕྱིན་ཐེག་པ་དང་མཚུངས་པར་གསུངས་པ་མང་ཞིང་།
ཐུན་མཚམས་སུ་ཡང་ཤེར་ཕྱིན་གྱི་མདོ་སྡེ་བཀླག་དགོས་པར་ཡང་དང་ཡང་དུ་
གསུངས་པས་སོ། །བླ་མ་སྨོད་པ་སོགས་དམ་ཚིག་ཉམས་པའི་སྡིག་ཅན་དང་
གྲོགས་བྱ་མི་རུང་བ་ཡང་བྱ་རྒྱུད་ནས་ཡང་ཡང་གསུངས་ཤིང་། ལྷའི་སྒོམ་བཟླས་
ལ་དབང་ཐོབ་པའི་རྣལ་འབྱོར་པ་རྟོགས་པ་མཐོན་པོ་དག་གིས་མངོན་སྤྱོད་བྱ་བའི་
，



330 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ཚུལ་ཡང་གསུངས་སོ། །དད་ལྡན་གྱི་སེམས་སུན་ཕྱུང་མི་རུང་བ་ཡང་བྱ་རྒྱུད་
ལས་ཡང་ཡང་གསུངས་ཏེ། དད་པ་ཆེ་ཞིང་སྔགས་ཀྱི་ལམ་སྒོམ་པའི་སྣོད་རུང་
དག་ལ་མན་ངག་བསྟན་ནས་རྗེས་སུ་འཛིན་དགོས་པར་ཡང་ཡང་གསུངས་པས་སོ།
།ཤ་ཆང་སོགས་དམ་ཚིག་གི་རྫས་སུ་གསུངས་པ་ནི་བླ་མེད་ཀྱི་ཐུན་མོང་མ་ཡིན་
པའི་ཁྱད་ཆོས་ཡིན་གྱི། རྣལ་འབྱོར་རྒྱུད་ལ་ཡང་མི་རུང་ན་བྱ་སྤྱོད་ཀྱི་རྒྱུད་ལ་ག་
ལ་རུང༌། བྱ་སྤྱོད་ཀྱི་གདུལ་བྱ་རྣམས་ཀྱིས་ནི་ཆང་གི་སྣོད་ལ་ལག་རེག་པ་ཙམ་ཡང་
མི་རུང་བར་ནན་ཏན་དུ་གསུངས་སོ།།
བླ་མེད་ནས་ཤ་ཆང་དམ་ཚིག་གི་རྫས་སུ་གསུངས་པ་ཙམ་ལ་འཁྲུལ་ནས་ཆང་
བག་མེད་དུ་ལོངས་སྤྱོད་པ་ནི་རྣམ་པ་ཀུན་ཏུ་མི་རུང་སྟེ། དཔལ་གསང་བ་འདུས་པ་
དང་དུས་ཀྱི་འཁོར་ལོ་སོགས་བླ་མེད་ཀྱི་དཀྱིལ་ཆོག་མང་པོར་འཕུང་ཀྲོལ་ཀུན་གྱི་རྩ་
བ་ཆང་ཡིན་པ་དང༌། དེ་ལ་བག་མེད་དུ་ལོངས་སྤྱོད་མི་རུང་བར་དམ་ཚིག་བསྒྲག་
པའི་སྐབས་ནན་ཏན་དུ་གསུངས་ཤིང་། གོང་དུ་ལུང་དྲངས་ཟིན་པ་ལྟར་སོ་སོར་ཐར་
པའི་བཅས་མཚམས་ལ་གཡེལ་བ་མེད་པར་བྱ་དགོས་ཚུལ་ནན་ཏན་དུ་གསུངས་སོ།
།རྒྱུད་ནས་དམ་ཚིག་གི་རྫས་སུ་གསུངས་པ་ཙམ་གྱིས་འཛེམ་མེད་དུ་ལོངས་སྤྱོད་པ་
ཡིན་ན། རྟ་ཤ་དང་། ཁྱི་ཤ་དང་། དྲི་ཆེན་དྲི་ཆུ་སོགས་ཀྱང་དམ་ཚིག་གི་རྫས་སུ་
གསུངས་པས་ཆང་ལ་ཇི་ལྟར་བྱ་བ་གཞན་དེ་དག་ལ་ཡང་ངོམ་མེད་དུ་སྤྱད་དགོས་པ་
ལ་ཁྱི་ཤ་དང་བཤང་གཅི་ལ་ལག་རེག་པ་ཙམ་ཡང་མི་འདོད་ལ། ཆང་ལ་ངོམ་མེད་
དུ་ལོངས་སྤྱོད་པ་ནི་རང་བློ་ཆགས་ཞེན་གྱི་དབང་དུ་སོང་བར་གདོན་མི་ཟའོ།།
དེ་ལྟར་སྔགས་ལ་བསྙད་བཏགས་ནས་འདུལ་བའི་བཅས་མཚམས་ཁྱད་དུ་
བསད་དེ། ཆང་དང་། ཕྱི་དྲོའི་ཁ་ཟས་སོགས་ལ་བག་མེད་དུ་སྤྱོད་ན་སྔགས་ཀྱི་
དམ་ཚིག་བསྲུང་མི་ནུས་པར་མ་ཟད། དམ་ཚིག་དང་འགལ་བའི་ཉེས་པས་རང་
，



སྐབས་བཞི་པ། 331
ཉིད་འཕུང་བར་འགྱུར་ཞིང་། རྒྱལ་བའི་བསྟན་པ་ལའང་ཤིན་ཏུ་གནོད་ཚབས་
ཆེ་བས་བདག་ལེགས་སུ་འདོད་པ་དག་གིས་ནི། རྒྱལ་བའི་སྲས་པོ་ཞི་བ་ལྷས།
མདོ་དང་སྔགས་ཀྱིས་འདྲིད་མི་བྱ། །ཞེས་གསུངས་པ་ལྟར། སྔགས་ལ་བསྙད་
བཏགས་ནས་བསྟན་པའི་རྩ་བ་སོ་སོར་ཐར་པའི་བཅས་མཚམས་ལ་བག་མེད་
དུ་བྱ་བ་རྣམ་པ་ཀུན་ནས་མི་རུང་ངོ༌། །རྩ་ལྟུང་བཅུ་བཞི་པ་ཡང་བླ་མེད་དང་།
ཡོ་ག་གཉིས་ཀྱི་ཐུན་མོང་མ་ཡིན་པའི་བཅས་པ་ཡིན་གྱི། བྱ་སྤྱོད་ཀྱི་གདུལ་བྱ་
ལ་དེ་འདྲ་བའི་བཅས་པ་མ་མཛད་དོ། །དེ་ལ་འདི་སྙམ་དུ་བླ་མ་ལྔ་བཅུ་པ་དང་།
རྩ་ལྟུང་བཅུ་བཞི་པ་ནས་འབྱུང་བའི་བཅས་པ་རྣམས་ལས་ཐུན་མོང་མིན་པའི་བཅས་
པ་རེ་གཉིས་མ་གཏོགས་བྱ་སྤྱོད་ཀྱི་གདུལ་བྱས་ཀྱང་ཉེས་པ་དེ་དག་བསྲུང་དགོས་
ཞེས་སྨྲ་བ་མི་བདེན་ཏེ། དེ་ལྟར་ན་བྱ་སྤྱོད་དང་བླ་མེད་བཅས་པ་འདྲ་བར་འགྱུར་
བའི་ཕྱིར་རོ་སྙམ་ན། དེ་ནི་མ་གོ་བ་ཡིན་ཏེ། བླ་མེད་ལ་ནི་བླ་མ་ལ་སྨོད་པ་དང་།
རྡོ་རྗེ་སྤུན་ལ་ཁྲོས་ནས་ཉེས་པ་བརྗོད་པ་སོགས་བཅུ་བཞི་པོ་དེ་དག་སྔགས་ཀྱི་སྡོམ་
པ་གཏན་ནས་གཅོད་པའི་རྩ་ལྟུང་དུ་གསུངས་ལ། བྱ་སྤྱོད་གཉིས་ལ་ནི་རིགས་
ལྔའི་སྡོམ་གཟུང་མེད་པས་དེ་དག་རྩ་ལྟུང་དུ་མི་འགྱུར་ཞེས་གོང་དུ་བརྗོད་ཟིན
པ་ལྟར་རོ།།
དེ་ལྟ་མིན་པར་ཉེས་པ་དེ་བསྲུང་དགོས་པ་ཙམ་གྱིས་བཅས་པ་འདྲ་བར་འགྱུར་ན།
བླ་མ་ལ་སྨོད་པ་དང་། གྲོགས་ཀྱི་སྐྱོན་བརྗོད་པ་དང་། རྒྱལ་བའི་བཀའ་ལས་འདའ་བ་
སོགས་ནི་རྒྱལ་བའི་བསྟན་པ་ལ་ཞུགས་པ་མཐའ་དག་གིས་བྱ་མི་རུང་བའི་ཉེས་པ་ཡིན་
པས་ཕར་ཕྱིན་ཐེག་པ་བ་དང་བླ་མེད་གཉིས་ཀྱང་བཅས་པ་འདྲ་བར་འགྱུར་དགོས་སོ།
།དེ་ལྟར་དམ་ཚིག་དང་སྡོམ་པ་ཚུལ་བཞིན་སྲུང་བ་གཞིར་བཞག་ནས་སྔགས་ཀྱི་ལམ་
སྒོམ་ན་དངོས་གྲུབ་ངེས་པར་ཐོབ་པར་འགྱུར་གྱི། དམ་ཚིག་དང་སྡོམ་པ་ཡལ་བར་
，



332 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
དོར་ནས་སྔགས་ལ་འབད་བློ་བྱས་ཀྱང་དངོས་གྲུབ་ཐོབ་པ་མི་སྲིད་དོ། །དེས་ན་དམ་
ཚིག་དང་སྡོམ་པ་བསྲུངས་བ་ནི་ཕན་ཡོན་ཤིན་ཏུ་ཆེ་ཞིང་། ལྷག་པར་དེང་སང་སྙིགས་
མའི་དུས་སུ་དམ་ཚིག་དང་སྡོམ་པ་ཚུལ་བཞིན་དུ་བསྲུངས་ན་ནི་རྒྱལ་བ་སྲས་བཅས་
དགྱེས་པའི་མཆོད་པ་བླ་ན་མེད་པར་འགྱུར་བ་ཡིན་ཏེ། རབ་ཏུ་ཞི་བ་རྣམ་པར་ངེས་
པའི་ཆོ་འཕྲུལ་གྱི་མདོ་ལས། འཇམ་དཔལ་གང་གིས་གངྒཱའི་ཀླུང་གི་བྱེ་མ་སྙེད་ཀྱི་
སངས་རྒྱས་རྣམས་ལས་སངས་རྒྱས་རེ་རེ་ལ་ཡང་
ང་གངྒཱའི་ཀླུང་གི་བྱེ་མ་སྙེད་ཀྱིསངས་
རྒྱས་ཀྱི་ཞིང་ནོར་བུ་རིན་པོ་ཆེ་དབང་གི་རྒྱལ་པོས་རབ་ཏུ་བཀང་སྟེ་དབུལ་བ་ཕུལ་ལ།
དེ་ལྟར་འབུལ་བས་གངྒཱའི་ཀླུང་གི་བྱེ་མ་སྙེད་ཀྱི་བསྐལ་པར་དབུལ་བ་ཕུལ་བ་བས།
འཇམ་དཔལ་བྱང་ཆུབ་སེམས་དཔའ་གཞན་གང་གིས་རྣམ་པ་འདི་ལྟ་བུའི་ཆོས་འདི་
ཐོས་ནས་ཕྱོགས་གཅིག་ཏུ་སོང་སྟེ་འདི་ལྟར་སེམས་ཀྱིས་མངོན་པར་རྟོག་ཅིང་འདི་
ལྟ་བུའི་ཆོས་ལ་བསླབ་པར་བྱའོ་ཞེས་སློབ་པར་འདོད་ནས་དེས་མ་བསླབས་སུ་ཟིན་
ཀྱང་བསོད་ནམས་ཆེས་མང་དུ་བསྐྱེད་དེ། བྱང་ཆུབ་སེམས་དཔས་ནོར་བུ་རིན་པོ་ཆེ་
དབང་གི་རྒྱལ་པོ་སྦྱིན་པའི་བསོད་ནམས་ནི་དེ་ལྟ་མ་ཡིན་ནོ། །ཞེས་དང་།
ཡང་དེ་ཉིད་ལས། འཇམ་དཔལ་འདི་ལྟར་སྟེ་དཔེར་ན་སྟོང་གསུམ་གྱི་སྟོང་
ཆེན་པོའི་འཇིག་རྟེན་གྱི་ཁམས་ཀྱི་རྡུལ་ཕྲ་རབ་ཀྱི་རྡུལ་སྙེད་ཀྱི་སེམས་ཅན་དེ་ལས་
སེམས་ཅན་རེ་རེ་ནས་འཛམ་བུ་གླིང་ལ་དབང་བའི་རྒྱལ་པོར་གྱུར་ཏེ་དེ་དག་ཐམས་
ཅད་ཀྱིས་ཚིག་འདི་སྐད་ཅེས་བདག་ཅག་གིས་གང་ཐེག་པ་ཆེན་པོ་ལེན་པ་དང་འཛིན་
པ་དང་ཀློག་པ་དང་ཀུན་ཆུབ་པར་བྱེད་པ་དེའི་ཤ་ལས་ཉི་མ་རེ་རེ་བཞིན་སྲང་ལྔ་ལྔ་
སེན་མོས་གཅད་པར་བྱ་སྟེ། དེ་ཚུལ་དེ་ལྟ་བུས་སྲོག་དང་དབྲལ་ལོ་ཞེས་སྨྲ་བ་ལ།
འཇམ་དཔལ་གལ་ཏེ་བྱང་ཆུབ་སེམས་དཔའ་དེ་དེ་སྐད་སྨྲ་བས་མི་སྐྲག་མི་དངངས་
དངངས་པར་མི་འགྱུར་ཏེ། ཐ་ན་སྐྲག་པའི་སེམས་གཅིག་ཀྱང་མི་བསྐྱེད་ཞུམ་པ་
，



སྐབས་བཞི་པ། 333
མེད་འགོང་བ་མེད་ཐེ་ཚོམ་མེད་ལ་ཕྱིར་ཞིང་ཆོས་ཡོངས་སུ་གཟུང་བ་ལ་བརྩོན་ཏེ་
ཀློག་པ་དང་ཁ་ཏོན་བྱེད་པ་ལ་བརྩོན་པར་འགྱུར་བའི་བྱང་ཆུབ་སེམས་དཔའ་དེ་ནི།
འཇམ་དཔལ་སེམས་དཔའ་བ། སྦྱིན་པ་ལ་དཔའ་བ། བཟོད་པ་ལ་དཔའ་བ།
བརྩོན་འགྲུས་ལ་དཔའ་བ། བསམ་གཏན་ལ་དཔའ་བ། ཤེས་རབ་ལ་དཔའ་བ།
།ཏིང་ངེ་འཛིན་ལ་དཔའ་བ་ཞེས་བྱའོ། །འཇམ་དཔལ་གལ་ཏེ་བྱང་ཆུབ་སེམས་དཔའ་
དེས་གསོད་པའི་མི་དེ་དག་ལ་མི་ཁྲོ་ཞིང་ཐོ་བ་དང་ཞེ་སྡང་གི་སེམས་མི་བསྐྱེད་ན།
འཇམ་དཔལ་བྱང་ཆུབ་སེམས་དཔའ་དེ་ནི་ཚངས་པ་དང་མཚུངས་པ་མི་གཡོ་བ་
ཡིན་ནོ། །ཞེས་དང་། ཟླ་བ་སྒྲོན་མེའི་མདོ་ལས། བསྐལ་པ་བྱེ་བ་གངྒའི་བྱེ་སྙེད་དུ།
།སངས་རྒྱས་དག་ནི་བྱེ་བ་ཁྲག་ཁྲིག་ལ། །གདུགས་དང་བ་དན་མར་མེའི་ཕྲེང་བ་དང་།
།ཟས་དང་སྐོམ་གྱིས་དད་སེམས་མཆོད་བྱས་པས། །གང་གིས་དམ་པའི་ཆོས་ནི་འཇིག་
པའི་ཚེ། །བདེ་བར་གཤེགས་པའི་བསྟན་པ་འགག་པ་ན། །ཉིན་ཞག་ཏུ་ནི་བསླབ་པ་
གཅིག་བཟུང་བ། །དེ་བས་བསོད་ནམས་འདི་ནི་ཁྱད་པར་འཕགས། ཞེས་གསུངས་
པ་ལྟར་རོ།།
གང་དུ་ཉམས་སུ་བླང་བའི་གནས།
༈ གཉིས་པ་གང་དུ་ཉམས་སུ་བླང་བའི་གནས་ནི། འཇམ་དཔལ་རྩ་རྒྱུད་ལས།
ཆུ་ཀླུང་རྒྱ་མཚོའི་འགྲམ་དག་གམ། །དེ་བཞིན་རི་བོ་ཁ་བ་ཅན། །རི་ཡི་རྒྱལ་པོའི་
འབིགས་བྱེད་ལ། །ལས་ཀྱི་མཆོག་ནི་བསྒྲུབ་པར་བྱ། །མ་ལ་ལ་རི་ས་རྒྱ་དང་། །སྤོས་
ཀྱི་ངད་ལྡང་ཨར་པ་དང་། །རི་ཡི་རྒྱལ་པོ་སུམ་བརྩེགས་ལ། །ལས་ཀྱི་མཆོག་ནི་བསྒྲུབ་
པར་བྱ། །དེ་བཞིན་རྒྱ་མཚོ་ཆེན་པོ་དང་། །རི་ནི་ཤིང་ལྡན་མེ་ཏོག་ཡོད། །འདི་དག་གི་
，



334 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ནི་ཕྱོགས་དག་ཏུ། །སྔགས་བསྒྲུབ་པ་ནི་རྒྱལ་བས་གསུངས། །གཙང་ཞིང་བས་མཐའ་
དབེན་ཕྱོགས་སུ། །གོང་གི་ཆས་ནི་རྣམ་པར་སྤངས། །དེ་བཞིན་རི་ཡི་ཚང་ཚིང་དུ།
།སྔགས་ཀྱི་རྒྱལ་པོ་ཐམས་ཅད་འགྲུབ། །བས་མཐའི་གནས་མལ་ཉམས་དགའ་དང་།
།རྒྱལ་བས་དེ་བཞིན་བསྔགས་པ་དང་། །མ་རུངས་སེམས་ཅན་མེད་གནས་ལ།
།སྔགས་ཀྱི་རྒྱལ་པོ་ཐམས་ཅད་འགྲུབ། །ཆོས་ལྡན་རྒྱལ་པོ་ཡོད་པ་དང་། །གཙང་
སྦྲ་སྤྱོད་པའི་སྐྱེ་བ་ཡང་། །ཕ་དང་མ་ལ་གུས་པ་དང་། །བྲམ་ཟེའི་རིགས་ནི་ཡོང་
སྤངས་པའི། །གནས་དེར་ལྷ་རྣམས་འགྲུབ་འགྱུར་ཏེ། །གཞན་དུ་འགྲུབ་པ་མ་ཡིན་ནོ།
།ཞེས་དང་། དེ་དག་མ་ལུས་གྲུབ་པའི་ཞིང་། །བྱང་ཕྱོགས་ལ་ནི་གནས་པ་དང་།
།ནས་དང་གྲོ་ལ་སྤྱད་པ་དང་། །རི་དང་ཆུ་བོ་དག་ལ་ཡང་། །བསོད་ནམས་ཡུལ་
དུ་བསྟན་པ་ཡིན། །སེམས་ཅན་སྙིང་རྗེ་ལྡན་གང་གནས། །དེ་དག་ལ་ནི་ངེས་
འགྲུབ་འགྱུར། །དཔལ་གྱི་རི་བོའི་རི་ཆེན་ནི། །ལྷོ་ཕྱོགས་ན་ནི་ཡང་དག་གནས།
།དཔལ་ལྡན་འབྲས་སྤུངས་མཆོད་རྟེན་ཡང་། །རྒྱལ་བའི་རིང་བསྲེལ་གནས་པའི་ས།
།ཐམས་ཅད་དོན་གྱི་གནས་དག་ལ། །དེར་ནི་དེ་རྣམས་མྱུར་དུ་འགྲུབ། །མཆོད་རྟེན་
ཆེན་པོ་རྡོ་རྗེ་གདན། །ཆོས་ཀྱི་འཁོར་ལོ་རབ་བསྐོར་དང་། །ཐུབ་མཆོག་ཞི་བར་རབ་
གཤེགས་པ། །དེར་ཡང་གྲུབ་པར་རབ་ཏུ་སྣོད། །ལྷ་ལས་བབས་པའི་མཆོད་རྟེན་དང་།
།ནི་ཀ་ཤ་དང་ཆོ་འཕྲུལ་བསྟན། །གྲོང་མཆོག་སེར་སྐྱ་ཞེས་བྱ་དང་། །ནགས་ཚལ་ལུམ་
བི་ནིར་འཁྲུངས་ལ། །སྔགས་ཀྱི་རྒྱལ་པོ་འགྲུབ་འགྱུར་ཞེས། །རྒྱལ་བས་རབ་བསྔགས་
བརྗོད་པ་ཡིན། །བྱ་རྒོད་ཕུང་པོའི་རི་དང་ནི། །དེ་བཞིན་ས་སྟེང་བསིལ་བའི་ཚལ།
།ཞེས་དང་། དེ་དང་གཞན་ཡང་ཡུལ་དག་དང་། །གྲོང་དང་ལྗོངས་དང་རི་བོ་དང་།
།གནས་དང་གྲོང་མཆོག་གཙོ་བོ་ན། །བསོད་ནམས་གནས་ལ་རབ་བརྟེན་ནས། དེར་
ནི་སློང་མོས་རྗེས་འཚོ་ཞིང་། །བཟླས་དང་སྦྱིན་བསྲེག་དགའ་བ་དང་། །གནས་ཁང་བླ་
，



སྐབས་བཞི་པ། 335
གབ་མེད་པ་དང་། །རྟག་ཏུ་ཁྱིམ་ནི་སྟོང་པ་ལ། །སྔགས་རྣམས་ལས་ནི་ཐམས་ཅད་ལ།
།ཐོག་མ་ཉིད་དུ་བྱ་བ་ཡིན། །སྔགས་པ་རྟག་ཏུ་ཡུལ་དབུས་སུ། །སྔགས་རིག་མངོན་
པར་འདོད་པས་བྱ། །བཟླས་ལ་རབ་ཞུགས་རྟག་ཏུ་བརྩོན། །སྔགས་རིག་གཏོང་བ་
དག་ལ་གོམས། །ཚུལ་ཁྲིམས་སྤྱོད་ཅིང་ཤིན་ཏུ་བདེན། །འབྱུང་པོ་ཀུན་ལ་ཕན་པར་
དགའ། །སྔགས་ཀྱི་སྤྱོད་པ་དགའ་བ་ཡི། །སྡོམ་བརྩོན་གྱིས་ནི་སྔགས་བཟླས་བྱ།
།ཞེས་དང་། བདེ་གཤེགས་མཆོད་རྟེན་བཞུགས་པ་ཡི། །ས་སྟེང་དག་ལ་རྟག་ཏུ་བརྟེན།
།འཇིག་རྟེན་མུ་སྟེགས་ཐམས་ཅད་ནི། །ལྟ་བ་ལོག་པར་ལྟུང་བ་དང་། །གཞན་ཡང་
མུ་སྟེགས་གྱུར་བ་རྣམས། །སྔགས་རིག་པས་ནི་རྟ
ནི་རྟག་ཏུ་སྤངས། །རྒྱུ་ངན་འགྲོ་བ་ངན་
ཡོད་པར། །སྔགས་རིག་པས་ནི་དེར་མི་བརྟེན། །གང་དུ་རྒྱལ་བ་མཆོག་བཞུགས་དང་།
།ས་སྟེང་བསེ་རུ་རང་རྒྱལ་དང་།
།བྱང་ཆུབ་སེམས་དཔའ་སྐལ་བ་ཆེ། །ཉན་ཐོས་
རྒྱལ་བའི་སྲས་དག་ནི། །དེ་དག་གནས་པའི་ཕྱོགས་དག་ཏུ། །ཟློས་པའི་སྔགས་
རིག་ལྡན་པས་བརྟེན། །འབད་པས་སྔ་མ་ཉིད་དུ་ནི། །གནས་དེ་ལ་ནི་རྟག་ཏུ་སྤྱོད།
།ཅེས་གསུངས་ཤིང་། གཞན་ཡང་གང་དུ་གནས་ན་དངོས་གྲུབ་མྱུར་བར་གྲུབ་པའི་
གནས་མང་དུ་གསུངས་སོ།།
དཔུང་བཟང་གིས་ཞུས་པའི་རྒྱུད་ལས། རང་སངས་རྒྱས་དང་བདེ་གཤེགས་
ཉིད་སྐྱེས་དང་། །རྒྱལ་བ་སྔོན་ཆད་གང་ན་བཞུགས་པ་ཡི། །གནས་གང་བསོད་
ནམས་ལྡན་ཞིང་ཡིད་དགའ་བ། །ལྷ་དང་ལྷ་མིན་ལ་སོགས་ཕྱག་བྱས་མཆོད། །གསོ་
སྦྱོང་སྡོམ་པ་དང་ནི་ལྡན་པ་ཡིས། །བདག་ཉིད་དགའ་བར་བྱ་ཕྱིར་བསྙེན་པར་བྱ།
།དེ་ལྟ་བུ་དག་མ་རྙེད་གཞན་ཡང་ནི། །ཆུ་བོ་ཆུ་ཀླུང་འབབ་ཆུ་ཡོད་པ་དང་། །པདྨ་
ཨུཏྤལ་ས་ནི་བརྒྱན་པའི་མཚོ། །སྐྱེ་བོ་རྣམས་ཀྱང་ཤིན་ཏུ་མི་རྒྱུ་བ། །དྭངས་ཞིང་
ཞིམ་པའི་ཆུ་ནི་མང་བ་དང་། །མི་བཟད་གདོན་རྣམས་ཀྱང་ནི་མི་གནས་པ། །མེ་ཏོག་
，



336 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
འབྲས་བུ་གཙང་མ་ཡོད་པ་དང་། །སྨན་ལྗོངས་ལྗོན་ཤིང་སྣ་ཚོགས་འཁྲིགས་པ་དང་།
།ས་སྟེང་གནས་མལ་ཤིན་ཏུ་གཙང་བ་དང་། །གང་ན་སྟག་གཟིག་སེང་གེ་མེད་པ་དང་།
།ཡིད་འོང་མཉམ་ཞིང་ཚེར་མ་མེད་པ་དག །མི་ཡི་དངོས་གྲུབ་གནས་སུ་བསྒྲགས་
པ་ཡིན།།
ཞེས་དེ་བཞིན་གཤེགས་པ་གང་དུ་འཁྲུངས་པ་དང་། གང་དུ་ཞབས་ཀྱིས་
བཅགས་པའི་གནས་དག་དང་། རྒྱལ་སྲས་བདག་ཉིད་ཆེན་པོ་དག་གིས་བསྟེན་ཅིང་
བྱིན་གྱིས་བརླབས་པའི་གནས་དག་ནི་གཙོ་བོ་དང་། དེ་ལྟ་བུའི་གནས་བཟང་པོ་མ་
རྙེད་ཀྱང་ཆུ་ཤིང་དང་མེ་ཏོག་འབྲས་བུ་མོད་པ་དང་། སྐྱེ་བོའི་རྒྱུ་འགྲུལ་ཉུང་བས་
ཤིན་ཏུ་དབེན་ཞིང་ཉམས་དགའ་བ་དང་། མི་མ་ཡིན་གདུག་པ་ཅན་
ན་མི་གནས་ཤིང་།
ལུས་སྲོག་ལ་གནོད་པའི་རྐྱེན་མེད་པའི་ནགས་ཀྱི་སྨན་ལྗོངས་ལྟ་བུར་གནས་ནས་
སྒྲུབ་པ་བྱ་བར་གསུངས་སོ། །གསང་བ་སྤྱི་རྒྱུད་ལས། མདོར་ན་ས་གཞི་མ་ཉམས་
དང་། །མདངས་སྣུམ་ཤར་དུ་གཞོལ་བ་བཞེད། །ཆུ་མང་ལྡན་པའི་གནས་དག་ནི།
།ལྗོན་ཤིང་བཟང་པོས་བརྒྱན་པ་དང་། །བདག་གི་མིག་ཡིད་མགུ་བ་དང་། །འཚེ་
མེད་ཟུག་རྡུ་སྤངས་པ་ནི། །དཀྱིལ་འཁོར་གནས་སུ་ཤིས་པ་སྟེ། མི་ཡིས་དངོས་གྲུབ་
ཀུན་ཐོབ་བྱེད། །དྲང་སྲོང་གནས་དང་བ་ལང་ལྷས། །ཕུག་དང་རི་ཡི་རྩེ་མོ་དང་།
།ས་གཞི་གང་ན་འཐས་པ་དང་། །ཁང་ཐོག་དང་ནི་རྡོ་ལེབ་དང་། །མཆོད་རྟེན་དྲུང་
དང་འབབ་ཆུའི་གླིང་། །མཚོ་རྣམས་ཀྱི་ནི་འགྲམ་དག་ཏུ། །ཞེས་གནས་ཀྱི་ཁྱད་པར་
མང་དུ་གསུངས་ཤིང་། གཙོ་བོར་དབེན་ཞིང་ཡིད་མགུ་བ་དགོས་པར་གསུངས་སོ།
།ལེགས་གྲུབ་ཀྱི་རྒྱུད་ལས། དེ་ནས་གཞན་ཡང་སྒྲུབ་པ་པོས། །ཡུལ་གང་དག་ཏུ་གནས་
ནས་ནི། །དངོས་གྲུབ་མྱུར་དུ་ཐོབ་འགྱུར་བའི། གནས་ཀྱི་མཚན་ཉིད་བཤད་པར་
བྱ། །གང་དུ་བདུད་བཞི་བཏུལ་ནས་ནི། །བཅོམ་ལྡན་མངོན་པར་སངས་རྒྱས་ནས།
，



སྐབས་བཞི་པ། 337
།རྨད་བྱུང་གོ་འཕང་བརྙེས་གྱུར་པ། །དངོས་གྲུབ་མང་པོ་ཀུན་གྱི་མཆོག །ཆུ་བོ་
ནིརཉྫནའི་འགྲམ། །ཡིད་དུ་འོང་ཞིང་འཚེ་མེད་པ། །དེ་ནི་དངོས་གྲུབ་ཞིང་མཆོག་ཏུ།
།བཅོམ་ལྡན་འདས་ནི་ཉིད་ཀྱིས་གསུངས། །དེར་ནི་བདུད་ནི་མང་པོས་ཀྱང་
། །གནོད་
པ་བྱ་བར་མི་ནུས་ཏེ། །དེ་བས་དེར་ནི་ལས་རྣམས་ཀུན། །སྒྲུབ་པ་པོས་ནི་བསྒྲིམས་ཏེ་
བརྩམས། །གང་དུ་ཆོས་རྣམས་བསྟན་པ་དང་། །ཐུབ་པ་ཞི་བར་གཤེགས་པ་དང་།
།སེམས་ཅན་སྨིན་པར་བྱ་བའི་ཕྱིར། །གང་དུ་སྐྱེ་བ་བསྟན་པ་ཡི། །གནས་དེར་དངོས་
གྲུབ་རྣམ་གསུམ་དུ། །ཡོངས་སུ་བསྒྲགས་པ་གང་ཡིན་དེ། །བརྟན་ཞིང་མྱུར་ལ་གེགས་
རྣམས་ནི། །ཞི་བར་ཡང་ནི་འགྱུར་བ་ཡིན། །སངས་རྒྱས་རྣམས་དང་དེའི་སློབ་མ།
།བསྐལ་པ་ཆེན་པོར་བཞུགས་བཞུགས་པ། །བསོད་ནམས་ཅན་གྱི་གནས་གང་ཡང་།
།དེར་ཡང་འགྲུབ་པར་ཡོངས་སུ་བསྒྲགས། །ཆུ་མིག་སྣ་ཚོགས་དང་ལྡན་ཞིང་། །ལྗོན་
ཤིང་རྣམ་པ་མང་པོས་བརྒྱན། །མེ་ཏོག་འབྲས་བུ་མོད་པའི་རི། །དངོས་གྲུབ་ཕྱིར་ནི་
ཡོངས་སུ་བསྒྲགས། །དགོན་པ་དག་གི་ཕྱོགས་གང་ན། །མེ་ཏོག་འབྲས་བུ་ཆུ་མང་ཞིང་།
།ཡིད་ཀྱང་མངོན་པར་དགའ་འགྱུར་བ། །དེ་དག་ཏུ་ནི་དངོས་གྲུབ་བཤད། །རྩ་གནས་
གང་ན་རི་དྭགས་ཚོགས། །བཀྲ་ཤིས་དགའ་མགུར་སྤྱོད་པ་དང་། །གདུག་པའི་སྦྲུལ་
རྣམས་མེད་པ་ཡི། །གནས་དེ་ཟློས་པ་རྣམས་ལ་ཕན། །གང་ན་ལུས་ཅན་རྣམས་ལ་ནི།
།ལྷགས་པ་ལ་སོགས་གནོད་མེད་ལ། །ཤིན་ཏུ་ཡང་ནི་དགའ་འགྱུར་བ། །གནས་དེ་
དངོས་གྲུབ་ཕྱིར་བསྟན་ནོ། །མཐིལ་སྡིངས་ཟོམ་དང་རི་རྩེ་དང་། །རི་བོ་གཡའ་ཆུ་
སིལ་མ་ཅན། །ཁྱད་པར་དུ་ནི་ལྡན་པའི་རི། །ལྷག་པར་དངོས་གྲུབ་ཕྱིར་བསྟན་ཏོ།
།ནེའུ་གསིང་ཉམས་དགའ་མང་པོ་དང་། །མེ་ཏོག་མང་ཞིང་ཡམ་སྲེག་ཤིང་། །གནས་
གང་དག་ན་ཡོད་པ་ཡི། །གནས་དེ་དངོས་གྲུབ་ཕྱིར་བསྒྲགས་སོ། །རིང་བསྲེལ་ཅན་གྱི་
མཆོད་རྟེན་དང་། །རི་རྣམས་དང་ནི་མཚོ་འགྲམ་དང་། །རི་སྒོ་རྣམ་པ་སྣ་ཚོགས་དང་།
，



338 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
ནགས་ཚལ་རྒྱུན་ལུགས་མེད་པ་དང་། །དུ་བ་ཡོད་པའི་དུར་ཁྲོད་དང་། །འབབ་ཆུ་དག་
དང་མཚེའུ་དང་། །ཆུ་ཀླུང་འགྲམ་ནི་ཉམས་དགའ་དང་། །ཕྱུགས་ལྷས་གསིང་མ་སྔོན་
པོ་དང་། །ལྗོན་ཤིང་ཀུན་ནས་ཟླུམ་པ་དང་། །མཚན་གཅིག་ལམ་གྱི་བཞི་མདོ་དང༌།
།རྫི་དང་ལུ་མར་བཅས་པ་དང་། །དངོས་གྲུབ་ཕྱིར་ནི་ཡོངས་སུ་བསྒྲགས། །ཡུལ་ནི་
གང་དང་གང་དག་ཏུ། །མི་ཡི་གཙོ་བོས་གང་སྤྱད་པ། །ཁྱད་པར་དེ་ནི་འགྲུབ་གསུངས་
ཕྱིར། །དེར་ནི་ངེས་པར་འགྲུབ་པར་འགྱུར། །གང་དང་གང་ན་སངས་རྒྱས་ཀྱི།
།བསྟན་པ་རྣམས་ནི་མཆོད་པ་ཡི། །ཡུལ་དེ་དངོས་གྲུབ་ཕྱིར་གསུངས་ཏེ། །ཞེས་
ཐུབ་དབང་གང་དུ་འཁྲུངས་པ། གང་དུ་དཀའ་བ་སྤྱོད་པ་བདུད་བཏུལ་ཞིང་བྱང་ཆུབ་
བརྙེས་པ། ཆོས་ཀྱི་འཁོར་ལོ་བསྐོར་བ་ལ་སོགས་པའི་གནས་རྣམས་ནི་བགེགས་ཀྱིས་
མི་ཚུགས་ཤིང་དངོས་གྲུབ་མྱུར་བས་གནས་ཀྱི་མཆོག་དང་། དེ་ལྟ་བུ་མ་རྙེད་ན་སྐྱེས་
བུ་དམ་པས་ཞབས་ཀྱིས་བཅགས་ཤིང་བྱིན་གྱིས་བརླབས་པའི་གནས་རྣམས་དང་།
དེ་དག་མ་བྱུང་ཡང་སངས་རྒྱས་ཀྱི་བསྟན་པ་དར་བའི་ས་རྒྱལ་པོ་ཆོས་བཞིན་སྤྱོད་པ།
གནས་དབེན་ཞིང་ལྗོན་ཤིང་དང་མེ་ཏོག་འབྲས་བུ་མང་བ། དུག་སྦྲུལ་ནག་པོ་སོགས་
ལུས་སྲོག་ལ་གནོད་པའི་རྐྱེན་མེད་པ། རང་གི་ཡིད་དང་མཐུན་པ་ཞིག་དགོས་པར་
གསུངས་སོ།།
ལས་དང་མཐུན་པའི་གནས་ཀྱི་ཁྱད་པར་ཡང་། དེ་ཉིད་ལས། རི་ལ་སོགས་
པའི་གནས་རྣམས་སུ། །དངོས་གྲུབ་ཆེན་པོ་བསྒྲུབ་
བ་པར་བསྒྲགས། །མཚོ་ལ་སོགས་
པ་འབྲིང་རྣམས་ཐོབ། །གཞན་རྣམས་སུ་ནི་ཕལ་རྣམས་སོ། །སྔགས་དང་རྗེས་མཐུན་
གནས་རྣམས་སུ། །བཟླས་བརྗོད་བྱེད་པས་ལས་རྣམས་བརྩམས། །གཞན་དུ་བསྒྲུབ་
པ་བྱས་ན་ནི། །དངོས་གྲུབ་མྱུར་དུ་མི་ཐོབ་བོ། །རིང་བསྲེལ་ཅན་གྱི་མཆོད་རྟེན་ཀུན།
།བདེ་བར་གཤེགས་པའི་གསང་སྔགས་བསྒྲུབ། །མཆོད་རྟེན་ཆེན་པོ་ཉམས་དགའ་བ།
，



སྐབས་བཞི་པ། 339
།བྱང་ཆུབ་ཆེན་པོའི་གྲུབ་གནས་དང་། །དེ་བཞིན་བལྟམས་ལ་སོགས་པ་བརྒྱད། །དེ་ནི་
བགེགས་ནི་ཡོད་མ་ཡིན། །ལས་ཀྱི་ཆོ་ག་ཐམས་ཅད་དང་། །མཐུན་པ་དག་ཀྱང་དེ་ན་
ཡོད། །དེར་ནི་བདུད་ཀྱིས་བགེགས་བྱ་བར། །ནམ་ཡང་ནུས་པ་མ་ཡིན་ནོ། །དེ་བས་
གསང་སྔགས་ཐམས་ཅད་ཀྱང་། །དེར་ནི་ངེས་པར་འགྲུབ་པར་གསུང་། །འདིར་ནི་དྲག་
ཤུལ་སྤྱོད་པའི་ལས། །དུར་ཁྲོད་དག་ཏུ་བྱ་བར་ཤིས། །ཡང་ན་ཤིང་གཅིག་པ་དག་གམ།
།ཁང་སྟོང་མཚན་མ་གཅིག་པར་རུང༌། །འབབ་ཆུའི་འགྲམ་ནི་ཐམས་ཅད་དུ། །རིག་
སྔགས་བསྒྲུབ་ན་འགྲུབ་པར་འགྱུར། །ཞེས་གསུངས་པ་ལྟར། ཞི་རྒྱས་དབང་དྲག་
གི་ལས་དང་མཐུན་པའི་གནས་ཀྱི་ཁྱད་པར་བཤད་པ་རྣམས་ཀྱང་ཤེས་དགོས་ཤིང་།
གནས་སོ་སོའི་ཁྱད་པར་གྱིས་གནས་གང་དུ་ལྷ་གང་བསྒྲུབས་ན་དེ་དང་དེའི་བྱིན་རླབས་
མྱུར་དུ་འཇུག་པའི་ཁྱད་པར་ཡང་། འཇམ་དཔལ་རྩ་རྒྱུད་ལས། རྒྱ་དང་རྒྱ་ནི་ཆེ་ཉིད་
ལ། །འཇམ་དཔའི་དབྱངས་ནི་རབ་འགྲུབ་འགྱུར། །གང་ཡང་དེ་ཡི་སྔགས་རྣམས་ནི།
།དེར་ནི་རབ་ཏུ་འགྲུབ་པར་འགྱུར། །གཙུག་ཏོར་རྒྱལ་པོ་ཐམས་ཅད་དག །དེ་དག་ཏུ་
ནི་གྲུབ་པར་སྣང་། །ཀཱ་བི་ཤི་དང་བ་ཁ་ལ། །ཨོ་ཌི་ཡཱ་ནའི་ཁོར་ཡུག་ཡུལ། །ཁ་ཆེ་དང་
ནི་སིནུའི་ཡུལ། །ཞེས་སོགས་གནས་ཀྱི་ཁྱད་པར་མང་དུ་གསུངས་ཤིང་།།
ཁྱད་པར་རི་བོ་གངས་ཅན་གྱི་རྒྱུད་འདིར་ཐུགས་རྗེ་ཆེན་པོ་སོགས་ལྷག་
པའི་ལྷ་རྣམས་ཀྱི་སྒྲུབ་པ་བྱས་ན་འགྲུབ་སླ་བར་གསུངས་ཏེ། རྒྱུད་དེ་ཉིད་ལས།
ཁ་བ་ཅན་གྱི་མཚམས་ཀུན་དང་། །བྱང་ཕྱོགས་སུ་ནི་གནས་བརྟེན་ལ། །དགེ་བའི་
སྔགས་ནི་འགྲུབ་པར་འགྱུར། །གང་ཡང་སངས་རྒྱས་སྔོན་གསུངས་དང༌། །དེ་ལྟར་
ཡང་ནི་གསུངས་པ་དང་། །མ་འོངས་སངས་རྒྱས་རྣམས་ཀྱིས་ཀྱང་། །ཞི་བའི་རྒྱུད་ནི་
གསུངས་པ་སྟེ། །ཁ་བ་ཅན་གྱི་ནང་འབྱུང་བ། །དེར་ནི་ཐམས་ཅད་འགྲུབ་པར་འགྱུར།
།ཞེས་གང་གསུངས་པ་ལྟར་རོ།།
，



340 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
གནས་དེར་བསྒྲུབ་པ་བྱེད་པའི་ཚེ་གྲོགས་ཇི་ལྟ་བུ་དགོས་པ་ཡང་། འཇམ་དཔལ་
རྩ་རྒྱུད་ལས་། གྲོགས་པོ་མཚན་ཉིད་ལྡན་པ་ནི། །སྔགས་དོན་ལུགས་ལ་ཚད་མར་ལྡན།
།ཟུར་གྱི་རྣམ་པ་དེ་ཉིད་ཤེས། །བདག་དང་དེ་ཡང་འདྲ་བའོ། །དཔའ་ཞིང་གཡུལ་ལས་
རྣམ་རྒྱལ་དང་། །སྙིང་སྟོབས་ཆེ་ཞིང་བཟོད་དང་ལྡན། །རྒྱལ་བས་གསུངས་པའི་
བསྟན་པ་དང་། །སྔགས་ཀྱི་སྤྱོད་པ་ལ་དད་ཅིང་། །སྔགས་པའི་མཚན་ཉིད་དང་ལྡན་ལ།
།བཟོད་དང་ལྡན་པའི་གྲོགས་པོ་ལ། །དེ་ལ་འབད་པ་མེད་པར་ནི། །སྔགས་ཀྱི་ལས་
རྣམས་འགྲུབ་པར་འགྱུར། །ཞེས་དང་། དཔུང་བཟང་གིས་ཞུས་པའི་རྒྱུད་ལས་ཀྱང་།
ཇི་ལྟར་འཁོར་ལོ་གཅིག་པའི་ཤིང་རྟ་ནི། །རྟ་དང་ལྡན་ཡང་ལམ་དུ་མི་འགྲོ་ལྟར། །དེ་
བཞིན་སྒྲུབ་པ་ཡི་ནི་གྲོགས་མེད་ན། །ལུས་ཅན་དངོས་གྲུབ་ཐོབ་པར་མི་འགྱུར་རོ། །དེ་
ནི་བློ་ལྡན་གཟུགས་བཟང་གཙང་སྦྲ་ཆེ། །རིགས་ནི་བཙུན་ཞིང་ཆོས་ལ་གཞོལ་བ་དང་།
།སྤོབས་པ་ཆེ་ཞིང་དཔའ་ལ་དབང་པོ་དུལ། །སྙན་པར་སྨྲ་ཞིང་སྦྱིན་ཕོད་སྙིང་རྗེ་ཅན།
།བཀྲེས་དང་སྐོམ་དང་ཉོན་མོངས་བཟོད་པ་དང་། །བྲམ་ཟེ་དག་དང་ལྷ་གཞན་མཆོད་
མི་བྱེད། །སྒྲིན་ཅིང་གཟོ་ལ་བྱས་པ་ཤེས་པ་དང་། །དཀོན་མཆོག་གསུམ་ལ་དད་པ་
གྲོགས་པོ་ཡིན། །དེ་ལྟའི་ཡོན་ཏན་མ་ལུས་ལྡན་པ་དག །རྩོད་པའི་དུས་ན་ཤིན་ཏུ་དཀོན་
པས་ན། །ཡོན་ཏན་བྱེད་དམ་བཞི་ཆའམ་བརྒྱད་ཆ་ཅན། །དེ་ལྟ་བུ་དག་སྔགས་པའི་
གྲོགས་སུ་བསྟན། །ཞེས་བློ་གྲོས་ཆེ་ཞིང་གཟུགས་བཟང་བ་དང་། ལས་འབྲས་ལ་ཡིད་
ཆེས་ཤིང་གཅིག་ཏུ་ཆོས་ལ་གཞོལ་བ་སོགས་རབ་ཏུ་ཡོན་ཏན་བཅུ་དྲུག་དང་ལྡན་པ།
མ་ཐ་ཡང་ཡོན་ཏན་ཤས་ཆེ་བའི་གྲོགས་དང་འགྲོགས་དགོས་པར་གསུངས་སོ།།
ལེགས་གྲུབ་ཀྱི་རྒྱུད་ལས། དེ་ནས་གཞན་ཡང་སྒྲུབ་པ་པོའི། །བྱ་བའི་ཆོ་ག་
དག་ལ་ཡང་། །ཇི་ལྟ་བུ་དག་ཤིས་པ་ཡི། །སྔགས་གཡོག་དག་གི་མཚན་ཉིད་བཤད།
།རིགས་བཙུན་ཆོས་སྤྱོད་དད་པ་ཅན། །སེམས་སྟོབས་ཆེ་ལ་རྩོལ་ཕོད་དཔའ།



སྐབས་བཞི་པ། 341
།བདེན་པར་སྨྲ་ཞིང་གུས་པ་ཆེ། །ཡན་ལག་མ་ཉམས་མ་སྨད་པ། །ཧ་ཅང་མི་
རིང་མི་སྦོམ་པ། །སྐེམ་པོ་མ་ཡིན་ཐུང་བ་མིན། །ཧ་ཅང་ཁ་དོག་གཅིག་མིན་པའི།
།ནད་མེད་སྔགས་གཡོག་རབ་ཏུ་ཤིས། །སྡུག་བསྔལ་ཐམས་ཅད་བཟོད་ཅིང་བརྟན།
།ལས་རྣམས་ཀུན་ལ་རབ་ཏུ་གཟོ། །བཟོད་དང་ལྡན་ཞིང་དཀའ་ཐུབ་ཅན། །རྗེས་སུ་
མཐུན་ཞིང་དྲང་པོར་སྨྲ། །བློ་དང་ལྡན་ཞིང་ང་རྒྱལ་མེད། །ཕན་ཚུན་འགྲན་པ་དག་
ཀྱང་སྤངས། །མཁས་ཤིང་བྱང་ལ་བྱམས་པ་ཅན། །དྲན་པར་ལྡན་ཞིང་གཏོང་ཡང་
ཕོད། །གསང་སྔགས་རིག་སྔགས་དབྱེ་བ་ཤེས། །གསང་སྔགས་བཟླས་ཤིས་དེ་ཉིད་
ཤེས། །བསྲུང་ལ་སོགས་པའི་ལས་རྣམས་ལ། །མཁས་པ་སྔགས་ཀྱི་གཡོག་ཏུ་བཟུང་།
།ལེགས་པར་བསྡམས་ཤིང་དམ་ཚིག་ཤེས། །བསྟན་པ་ལ་ནི་དགའ་བ་དང་། །བཟླས་
བརྗོད་བྱེད་པའི་བརྡ་ཤེས་པ། །དམ་པ་དེ་ནི་གྲོགས་སུ་འདོད། །བསམ་པ་བཟང་ཞིང་
མི་སྐྱོ་ལ། །མ་གྲུབ་བར་དུ་མི་གཏོང་ཞིང་། །སེམས་སྟོབས་ཆེ་བའི་གྲོགས་བསྟེན་ན།
། ཟློས་པ་པོ་ནི་འགྲུབ་པར་འགྱུར། །ལོངས་སྤྱོད་ཆེན་པོ་དག་ལ་ཡང་། །གང་ཞིག་
ཆགས་པ་མི་བྱེད་དང་། །གུས་ཤིང་ཕན་པར་སྤྲོ་བ་ཅན། །དེ་ནི་གྲོགས་པོར་ཡོངས་སུ་
བསྒྲགས། །དངོས་གྲུབ་ཀྱིས་ནི་རྫས་དག་གིས། །གཞན་གྱིས་རབ་ཏུ་བྲིད་གྱུར་ཀྱང་།
།ཆུ་གང་གིས་ནི་མི་གཏོང་བ། །དེས་ནི་གྲོགས་པོ་ནུས་པར་ཤེས། །གང་ཞིག་གྲུབ་
པའི་བར་དུ་ནི། །དོགས་པ་མེད་པ་སྒྲུབ་པ་ལ། །བྱམས་པར་ཡང་ནི་བྱེད་འགྱུར་བ།
།དེས་ནི་གཡོག་པོ་ནུས་པ་ཡིན། །ཡུན་རིང་དུ་ནི་འབྲས་མེད་དམ། །འཚེ་བ་རྣམ་པ་
སྣ་ཚོགས་ཀྱིས། །གང་ཞིག་སྐྱོ་བར་མི་འགྱུར་བ། །དེ་ནི་གཅིག་པུ་གཡོག་པོ་ཡིན།
།སྒྲུབ་པའི་གྲོགས་མཆོག་ཡོན་ཏན་ཡང་། །དེ་ལྟ་བུར་ནི་ཤེས་པར་བྱ། །ཞེས་སྒྲུབ་པ་
བྱེད་པའི་གྲོགས་དང་འཁོར་གཡོག་ལ་ཡོན་ཏན་མང་དུ་དགོས་པར་གསུངས་ཤིང་།
མ་ཐ་ཡང་ལས་འབྲས་ལ་འཛེམ་ཞིང་རང་དང་ལྟ་སྤྱོད་མཐུན་པ་ཞིག་གལ་ཆེ་བར་
，



342 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
གསུངས་སོ། །མདོར་ན་རྗེ་བཙུན་མ་ཕམ་པས། བློ་ལྡན་གང་དུ་བསྒྲུབ་པའི་ཡུལ།
།ལེགས་པར་རྙེད་དང་གནས་བཟང་དང་། །ས་བཟང་བ་དང་གྲོགས་བཟང་
ང་དང་།
།རྣལ་འབྱོར་བདེ་བའི་ཡོ་བྱད་ལྡན། །ཞེས་གསུངས་པ་ལྟར། ས་བཟང་ཞིང་གྲོགས་
བཟང་བའི་ཡིད་མཐུན་གྱི་དབེན་པའི་གནས་སུ་སྒྲུབ་པ་བྱ་དགོས་པར་གསུངས་སོ།།
གནས་དེར་བྱང་ཆུབ་ལམ་རིམ་ལས་འབྱུང་བ་ལྟར། ཕྱག་བདར་ལེགས་པར་
བྱ་བ་དང་། འབྱུང་ལྔས་བྱུག་པ་སོགས་གཙང་སྦྲ་ཤིན་ཏུ་ཆེ་བར་བྱེད་དགོས་པ་དང་།
སྐུ་གསུང་ཐུགས་ཀྱི་རྟེན་སྤྱི་དང་། ཁྱད་པར་བསྟན་པའི་བདག་པོའི་སྐུ་དང་ཐུགས་རྗེ་
ཆེན་པོའི་བྲིས་སྐུ་སོགས་རྟེན་གསུམ་རྣམས་བཀོད་པ་མཛེས་པར་བཞུགས་སུ་གསོལ།
དེ་དག་གི་མདུན་དུ་མཆོད་ཡོན་དང་མེ་ཏོག་སོགས་མཆོད་རྫས་རྣམས་བཀོད་པ་མཛེས་
པར་བཤམས། སྟོན་དང་གོས་སོགས་མི་གཙང་བས་མ་གོས་པར་གཙང་སྦྲ་ཆེ་བར་བྱ་
དགོས་ཤིང་། སྟན་གྱི་ཚད་དང་གཡོགས་ལ་སོགས་པ་འདུལ་བ་ནས་ཇི་ལྟར་བཤད་པ་
ལྟར་བྱ་དགོས་ཀྱི། ཁྱི་ལྤགས་ཀྱི་སྟན་འདིང་བ་སོགས་རྣམ་པ་ཀུན་ནས་མི་རུང་ངོ། །ཁ་
བལྟ་ཕྱོགས་ནི། འཇམ་དཔལ་རྩ་རྒྱུད་ལས། ཆོ་ག་མཐོང་བའི་ལས་ཀྱིས་ནི། །སྒྲུབ་པ་པོ་
ནི་ཤར་དུ་བལྟ། །དུར་པའི་ཁྲེས་ལ་འདུག་ནས་ནི། །འདུ་འཛི་མེད་པར་བཟླས་པར་བྱ།
།ཞེས་དང་། དོན་ཡོད་ཞགས་པའི་རྒྱུད་ལས་ཀྱང་། རིག་སྔགས་འཆང་བ་ཁྲུས་བྱས་
ནས། །གོས་གཙང་བགོས་ཏེ་སྨྱུང་བ་ལ། །ཉེ་བར་གནས་པ་ཚེས་བརྒྱད་དམ། །བཅུ་
བཞི་ཚེས་ནི་བཅོ་ལྔ་སྟེ། །ཟླ་བ་ཡར་གྱི་ངོ་ལ་བསྒྲུབ། །ཤར་དུ་ཁ་བལྟས་འདུག་ནས་སུ།
།དོན་ཡོད་ཞགས་པ་དུས་གསུམ་དུ། །ཉི་ཤུ་རྩ་གཅིག་བཟླས་བརྗོད་བྱ། །ཞེས་དང་
།
དཔུང་བཟང་གིས་ཞུས་པའི་རྒྱུད་ལས་ཀྱང་། ཁྲུས་བྱས་ལུས་ལ་གོས་གཙང་བགོས་
ནས་ནི། །ཤར་ཕྱོགས་ཁ་བལྟས་ཀུ་ཤུའི་གདན་སྟེང་དུ། །འདུག་ནས་གསང་སྔགས་
རྗེས་སུ་དྲན་པར་བྱ། །ཞེས་སོགས་རྒྱུད་སྡེ་རྣམས་ལས་ཞི་བའི་ལས་ལ་ཤར་ཕྱོགས་སུ་



སྐབས་བཞི་པ། 343
ཁ་བལྟས་ཏེ་གྲུབ་པ་བྱ་བ་སོགས་སྤྱིར་ལས་དང་མཐུན་པའི་དབྱེ་བ་མང་དུ་ཡོད་ཅིང་།
ལྷ་དེ་དང་དེའི་ཁྱད་པར་གྱིས་ཁ་བལྟ་ཕྱོགས་ཀྱང་མི་འདྲ་བ་མང་དུ་ཡོད་པས། ལྷ་སོ་
སོའི་ཁྱད་པར་དང་། ལས་དང་མཐུན་པའི་ཁ་བལྟ་ཕྱོགས་ཇི་ལྟར་བྱ་བའི་ཚུལ་རྣམས་
རྒྱུད་དགོངས་འགྲེལ་དང་བཅས་པ་ལས་ཞིབ་ཏུ་ཤེས་པར་བྱའོ།།
གལ་ཏེ་ཁང་པའི་བཀོད་པའི་དབང་གིས་དེ་ལྟར་བལྟ་བར་མ་གྲུབ་ན་དེ་ལྟར་
བལྟས་ནས་འདུག་པར་མོས་པ་བྱེད་པའམ། བླ་མ་གང་དུ་བཞུགས་པའི་ཕྱོགས་སུ་བལྟ་
བ་ཡང་དངོས་གྲུབ་མྱུར་བའི་རྒྱུར་བསྔགས་སོ། །སྨྲས་པ། གང་ལ་ཕན་དང་གནོད་
པ་ཅི་བྱས་ཀྱང་། །ས་བཞིན་ཀུན་ལ་སྙོམས་པར་ཕན་མཛད་པ། །ཕན་བདེའི་འབྱུང་
གནས་སེམས་མཆོག་རིན་པོ་ཆེ། །གང་ལ་མངའ་བ་རྣམས་ལ་སྐྱབས་སུ་མཆི། །རྡོ་རྗེ་
ཐེག་པའི་འཇུག་སྒོ་དབང་གིས་སྨིན། །རྡོ་རྗེ་འཆང་གིས་བཅས་པའི་དམ་ཚིག་རྣམས།
།རྡོ་རྗེའི་ཚིག་བཞིན་ཉམས་མེད་བླང་བ་ལ། །རྡོ་རྗེ་ཐེག་པ་ཞེས་མཁས་ལ་གྲགས།
།གང་གི་མཐུ་ལས་འཇིག་རྟེན་མཐའ་དག་ཏུ། །ཕན་བདེའི་གྲུ་ཆར་ཅི་ཡང་འབེབས་
མཛད་པ། །རིན་ཆེན་སེམས་མཆོག་ནོར་བུ་དབང་གི་རྒྱལ། །སྙིང་གི་ཟ་མ་ཏོག་
ཏུ་གནས་གྱུར་ཅིག །རྩ་བ་རུལ་བའི་ཆུ་ཤིང་སྡོང་པོ་ལས། །དཔག་བསམ་འབྲས་
བུ་འབྱུང་བར་རེ་བ་བཞིན། །དམ་ཚིག་སྡོམ་པའི་བཅས་མཚམས་ཡལ་བོར་ནས།
།ལྟར་སྣང་ལམ་ལ་འབད་པ་ངལ་བའི་རྒྱུ། །སྲས་བཅས་རྒྱལ་བ་ཀུན་གྱི་བགྲོད་གཅིག་
ལམ། །མ་ལུས་འགྲོ་བ་ཀུན་གྱི་ཉེར་འཚོའི་གཞི། །བྱང་ཆུབ་སེམས་མཆོག་རླབས་
ཆེན་སྤྱོད་པའི་ཁུར། །བཟུང་ནས་རྒྱལ་སྲས་བསླབ་པ་མཐར་ཕྱིན་ཤོག །ཤིན་ཏུ་
གཏིང་དཔག་དཀའ་བ་ཐེག་ཆེན་ཚུལ། །གང་གི་མཐུ་ལས་བདེ་བླག་རྟོགས་འགྱུར་བ།
།ཐེག་མཆོག་དགེ་བའི་བཤེས་ཀྱི་ཞབས་ཀྱི་རྡུལ། །རྟག་ཏུ་སྤྱི་བོའི་རྒྱན་དུ་འཛིན་གྱུར་
ཅིག །ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་རྣམ་པར་བཤད་པ་བྱ་བའི་རྒྱུད་ཀྱི་དོན་
།བ



344 རྒྱུད་ཀྱི་དོན་གསལ་མཁས་པའི་དགའ་སྟོན་བཞུགས་སོ།
གསལ་མཁས་པའི་དགའ་སྟོན་ཞེས་བྱ་བ་ལས། ལམ་ཐུན་མོང་བས་རྒྱུད་སྦྱངས་ཤིང་།
རྣམ་པར་དག་པའི་དབང་གིས་རྒྱུད་སྨིན་པར་བྱས་ནས་དམ་ཚིག་དང་སྡོམ་པ་ཇི་ལྟར་
བསྲུང་ཚུལ་བཤད་པའི་སྐབས་ཏེ་བཞི་པའོ།། །།



བྱ་རྒྱུད་དོན་གསལ་མཁས་པའི་དགའ་སྟོན།
སྟོད་ཆ།
༄༅། །ཡོངས་འཛིན་དཀའ་ཆེན་ཡེ་ཤེས་རྒྱལ་མཚན་གསུང་འབུམ་པོད་
༼ཏ༽ པའི་ནང་བཞུགས་པའི། ཐུགས་རྗེ་ཆེན་པོའི་སྒྲུབ་ཐབས་ཀྱི་དོན་
རྣམ་པར་བཤད་པ་བྱ་བའི་རྒྱུད་ཀྱི་དོན་གསལ་མཁས་པའི་དགའ་སྟོན་དང་།
སྨྱུང་གནས་བློ་བརྒྱུད་གསོལ་འདེབས། མཆོད་ཕྲེང༌། སྨོ ན་ལམ་དང་།
ཐུགས་རྗེ་ཆེན་པོ་བཅུ་གཅིག་ཞལ་གྱི་སྒྲུབ་ཐབས་སྨྱུང་བར་གནས་པའི་ཆོ་ག་
་བདག་མདུན་བུམ་གསུམ་ཆ་ལག་ཚང་བ། དཔལ་མོ་ལུགས་ཀྱི་ཐུགས་རྗེ་ཆེན་
པོ་བཅུ་གཅིག་ཞལ་གྱི་དབང་ཆོག །ཐུགས་རྗེ་ཆེན་པོ་བཅུ་གཅིག་ཞལ་གྱི་ཞི་
བའི་སྦྱིན་སྲེག །ཐུགས་རྗེ་ཆེན་པོ་ཞལ་བཅུ་གཅིག་པའི་རྗེས་གནང་གི་ཆོ་ག་
།ཐུགས་རྗེ་ཆེན་པོ་བཅུ་གཅིག་ཞལ་དཔལ་མོ་ལུགས་ཀྱི་དཀྱིལ་འཁོར་དུ་དབང་
བསྐུར་བའི་ཆོ་ག་སྟ་གོན་དང་བཅས་པ་ད་ལམ་དེབ་ཕྲེང་བདུན་པ་དང་བརྒྱད་པ་
སྟེ་སྟོད་སྨད་གཉིས་ཀྱི་ནང་དུ་ཐུགས་རྗེ་ཆེན་པོའི་སྒྲུབ་ཐབས་ཀྱི་ཆོས་སྐོར་
རྣམས་ཕྱོགས་གཅིག་ཏུ་བཞུགས་སུ་གསོལ་ཡོད།།
ISBN 978-93-30359-52-6
978938 0359526"
༣305
